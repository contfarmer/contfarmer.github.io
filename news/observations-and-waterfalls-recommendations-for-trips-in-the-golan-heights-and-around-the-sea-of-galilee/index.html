<!DOCTYPE html>
        
<html lang="en">
        <head>
	<meta charset="utf-8">
	<meta name="viewport" content="width=device-width, initial-scale=1, shrink-to-fit=no">
	<meta name="generator" content="Hugo 0.65.3" />
	
	<link rel="icon" href="http://cont.face8ook.org/img/logo.png">
	
	<title>תצפיות ומפלים: המלצות לטיולים בגולן וסביב הכינרת | A4 news</title>
	
	

	<meta name="twitter:card" content="summary"/>
<meta name="twitter:title" content="תצפיות ומפלים: המלצות לטיולים בגולן וסביב הכינרת"/>
<meta name="twitter:description" content="(adsbygoogle = window.adsbygoogle || []).push({});  ( צילומים: יובל דקס ויניב כהן, רשות הטבע והגנים )
הקיץ כבר מעבר לפינה, וזה הזמן של כולנו לגלות מה מתחבא לנו מתחת לאף, כאן בישראל."/>

	<meta property="og:title" content="תצפיות ומפלים: המלצות לטיולים בגולן וסביב הכינרת" />
<meta property="og:description" content="(adsbygoogle = window.adsbygoogle || []).push({});  ( צילומים: יובל דקס ויניב כהן, רשות הטבע והגנים )
הקיץ כבר מעבר לפינה, וזה הזמן של כולנו לגלות מה מתחבא לנו מתחת לאף, כאן בישראל." />
<meta property="og:type" content="article" />
<meta property="og:url" content="http://cont.face8ook.org/news/observations-and-waterfalls-recommendations-for-trips-in-the-golan-heights-and-around-the-sea-of-galilee/" />
<meta property="article:published_time" content="2020-06-22T09:37:43+08:00" />
<meta property="article:modified_time" content="2020-06-22T09:37:43+08:00" />




    <link rel="stylesheet" href="https://maxcdn.bootstrapcdn.com/font-awesome/latest/css/font-awesome.min.css" />
    
    
    <link href="http://cont.face8ook.org/css/bootstrap.min.css" rel="stylesheet" />
    <link href="http://cont.face8ook.org/css/demo.css" rel="stylesheet" />
    <link href="http://cont.face8ook.org/css/navbar-top-fixed.css" rel="stylesheet" />



 





  
  <meta property="og:image" content="http://cont.face8ook.org/news/observations-and-waterfalls-recommendations-for-trips-in-the-golan-heights-and-around-the-sea-of-galilee/cover.jpg" />





 



	<meta name="keywords" content=""/>
	<meta name="description" content=""/>


	<link href="https://stackpath.bootstrapcdn.com/bootstrap/4.3.1/css/bootstrap.min.css" rel="stylesheet" integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
	<link rel="stylesheet" href="https://use.fontawesome.com/releases/v5.0.13/css/all.css" integrity="sha384-DNOHZ68U8hZfKXOrtjWvjxusGo9WQnrNx2sqG0tfsghAvtVlRW3tvkXWZh58N9jp"
	 crossorigin="anonymous">
	<link href="https://fonts.googleapis.com/css?family=Righteous%7CMerriweather:300,300i,400,400i,700,700i" rel="stylesheet">
	<link href="http://cont.face8ook.org/css/medium.css" rel="stylesheet">
	<link href="http://cont.face8ook.org/css/additional.css" rel="stylesheet">
	<script async src="//pagead2.googlesyndication.com/pagead/js/adsbygoogle.js"></script>

<script data-ad-client="ca-pub-2730293094729387" async src="https://pagead2.googlesyndication.com/pagead/js/adsbygoogle.js"></script><script type="application/ld+json">


{
  "@context": "https://schema.org",
  "@type": "Organization",
  "name": "Rumor Theory",
  "url": "http://cont.face8ook.org/",
  "sameAs": [
    "https://www.facebook.com/m.media168"
  ]
}

</script>
</head>
<body>


 <nav class="navbar navbar-expand-md navbar-dark fixed-top bg-dark">
      <a class="navbar-brand" href="http://cont.face8ook.org/">A4 News</a>
	  &nbsp; <div id="navbar_top" name="navbar_top"></div>
	  <div class="gcse-searchbox-only"></div>
      <button class="navbar-toggler" type="button" data-toggle="collapse" data-target="#navbarCollapse" aria-controls="navbarCollapse" aria-expanded="false" aria-label="Toggle navigation">
        <span class="navbar-toggler-icon"></span>
      </button>

      <div class="collapse navbar-collapse" id="navbarCollapse">
        <ul class="navbar-nav mr-auto" id="mymenu">
        </ul>
      </div>
    </nav>






        <div class="site-content">   
            <div class="container">
<div class="main-content">
        
        <div class="container">
            <div class="row">
                
                <div class="col-md-2 pl-0"><div class="share sticky-top sticky-top-offset">
    <p>Share</p>
    <ul>
        <li class="ml-1 mr-1">
        <a target="_blank" href="https://twitter.com/intent/tweet?text=%d7%aa%d7%a6%d7%a4%d7%99%d7%95%d7%aa%20%d7%95%d7%9e%d7%a4%d7%9c%d7%99%d7%9d%3a%20%d7%94%d7%9e%d7%9c%d7%a6%d7%95%d7%aa%20%d7%9c%d7%98%d7%99%d7%95%d7%9c%d7%99%d7%9d%20%d7%91%d7%92%d7%95%d7%9c%d7%9f%20%d7%95%d7%a1%d7%91%d7%99%d7%91%20%d7%94%d7%9b%d7%99%d7%a0%d7%a8%d7%aa&url=http%3a%2f%2fcont.face8ook.org%2fnews%2fobservations-and-waterfalls-recommendations-for-trips-in-the-golan-heights-and-around-the-sea-of-galilee%2f" onclick="window.open(this.href, 'twitter-share', 'width=550,height=435');return false;">
        <i class="fab fa-twitter"></i>
        </a>
        </li>
        
        <li class="ml-1 mr-1">
        <a target="_blank" href="https://facebook.com/sharer.php?u=http%3a%2f%2fcont.face8ook.org%2fnews%2fobservations-and-waterfalls-recommendations-for-trips-in-the-golan-heights-and-around-the-sea-of-galilee%2f" onclick="window.open(this.href, 'facebook-share', 'width=550,height=435');return false;">
        <i class="fab fa-facebook-f"></i>
        </a>
        </li>

        <li class="ml-1 mr-1">
        <a target="_blank" href="https://www.xing.com/spi/shares/new?url=http%3a%2f%2fcont.face8ook.org%2fnews%2fobservations-and-waterfalls-recommendations-for-trips-in-the-golan-heights-and-around-the-sea-of-galilee%2f" onclick="window.open(this.href, 'xing-share', 'width=550,height=435');return false;">
        <i class="fab fa-xing"></i>
        </a>
        </li>        
    </ul>

    
</div>
</div>
                                
                <div class="col-md-9 flex-first flex-md-unordered">
                    <div class="mainheading">
                        	
                                                
                        
                        <h3 class="posttitle">תצפיות ומפלים: המלצות לטיולים בגולן וסביב הכינרת</h3> 
                    </div>

                    
                    
                    
                    

                    
                    <div class="article-post">

						 <p><img src="https://besttv232-ynet-images1-prod.cdn.it.best-tv.com/picserver5/crop_images/2020/06/18/SJSTIVKaI/SJSTIVKaI_318_481_2457_1459_large.jpg" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<p>( צילומים: יובל דקס ויניב כהן, רשות הטבע והגנים )</p>
<p>הקיץ כבר מעבר לפינה, וזה הזמן של כולנו לגלות מה מתחבא לנו מתחת לאף, כאן בישראל. כיצד עושים זאת? הכי פשוט: בנינו לכם תוכנית טיול מפורטת ליומיים, לשלושה או לארבעה ימים.</p>
<p>בתוכנית: מסלולי טיול קלילים בטבע, אתרי טבע ומורשת, מעיינות, אטרקציות, מקומות לינה ואוכל ועוד. והכל מודולרי להפליא: אפשר לנסוע ולטייל בדיוק לפי התוכנית, ואפשר לשלב, לערבב, לדלג או סתם לתת קפיצה אל יום הטיול שהכי נראה לכם מתוך רשימה זו.</p>
<p>שמורת הטבע מג'רסה ( צילום: דורון ניסים )</p>
<p>שימו לב: בימים אלו, מועדי ואופני הפתיחה של חלק מהאתרים משתנים ומתעדכנים כל העת. יש להתקשר לפני ההגעה. והפעם: אזור הגולן וסובב כינרת.</p>
<p>מצוק הארבל</p>
<p>לא משנה אם הגעתם לאזור הכינרת מצפון, מדרום או ממערב. כדי לחוות את האגם הלאומי שלנו במלוא תפארתו, מומלץ להגיע למקום מיוחד במינו. בעבור מטיילים רבים, הר הארבל טומן בחובו את אחת מתצפיות הנוף המרשימות ביותר בישראל, בזכות מיקומו המושלם – גבוה מעל הכינרת.</p>
<p>גן לאומי ארבל ( צילום: גיל לפידות, רשות הטבע והגנים )</p>
<p>אך לעתים, לא מספיק לצפות בנוף, ועולה הרצון להתמזג בו. כיצד עושים זאת? פשוט מצטיידים במעט אומץ לב משפחתי, וצועדים בשביל הטיול המסומן שייקח אתכם על צלע ההר בשמורת טבע וגן לאומי ארבל. המסלול יספק לכם מבטים חדשים על הכינרת המוכרת, תוך שימוש ביתדות ברזל, סולמות ושאר מעוררי אדרנלין.</p>
<p>המסלול האתגרי ייקח אתכם אל &ldquo;מבצר המערות&rdquo;, מתחם שבו מערות טבעיות, שלצדן התחולל קרב אכזרי בין חיילי הורדוס לבין מתנגדיו, שמצאו מסתור במערות. משפחות עם פעוטות, או מי שאינם מעוניינים לערוך את המסלול האתגרי, ימצאו את מבוקשם ב&quot;שביל התצפיות&rdquo;, החולף בראש ההר ומספק מבטים פנורמיים אל מרחבי הגליל, הגולן והעמקים, ובו צועדים במסלול מעגלי המוגדר למיטיבי לכת המסומן בסימון שבילים שחור ואדום.</p>
<p>שמורת טבע ארבל ( צילום: ורד רבינוביץ&rsquo; )</p>
<p>הגעה: מכביש טבריה – צומת גולני (77), פונים בצומת כפר חיטים לכביש 7717, פונים ימינה בפנייה למושב ארבל, לפני הכניסה למושב לוקחים שמאלה ונוסעים כ-3.5 ק&quot;מ עד האתר. הכניסה ברישום ותיאום מראש באתר רשות הטבע והגנים.</p>
<p>חמת טבריה</p>
<p>אחרי שירדתם מהארבל, דלגו אל גן לאומי חמת טבריה הקטן והאינטימי. נכון, יש פה נביעות חמות (מאוד!) של מים תרמו-מינרליים, כך ששווה לסמן את המקום להגעה נוספת בחורף, ולשכשוך רגליים בבריכות החדשות, אבל כעת מומלץ לבקר בבית הכנסת של סוורוס. כאן תגלו את אחד מהפסיפסים המרהיבים ביותר שנמצאו בבתי כנסת קדומים בארץ ישראל, והוא כולל כתובות, איורים ועיטורים.</p>
<p>המעיינות החמים בגן לאומי חמת טבריה ( צילום: זיו לוי, רשות הטבע והגנים )</p>
<p>הגעה: סמוך לכניסה הדרומית לטבריה. אפשר להגיע מכביש 90. הכניסה ברישום ותיאום מראש באתר רשות הטבע והגנים. (נכון לתחילת יוני, האתר פתוח רק בחמישי-שבת).</p>
<p>&ldquo;המפל הנסתר&rdquo;</p>
<p>רוצים לסיים את היום בטבילה טובה? אופציה ראשונה היא לדלג לצפון הכינרת, הישר אל עין איוב (&ldquo;המפל הנסתר&rdquo;). פעם זה היה סוד כמוס, וכיום המקום כבר &ldquo;התגלה&rdquo;, אך עדיין – שומר על צביון ייחודי. במקום מפל גבוה הנופל הישר אל הכינרת, וכיף גדול לעמוד תחתיו ולקבל מטחים שעושים מסאז&rsquo; נעים לראש ולגב.</p>
<p>הגעה: מחנים בחניון של הטבחה בצפון הכינרת. ישנו גם חניון מאולתר סמוך, המצוי בשולי הכביש. זהירות בחציית הכביש!</p>
<p>חוף שקמים ברניקי</p>
<p>אופציית הטבילה השנייה תהיה מוסדרת ורגועה יותר: חוף שקמים ברניקי ליד טבריה. החוף מוגדר &ldquo;חוף שקט&rdquo; (אסור להשמיע מוזיקה) שמנוהל על ידי איגוד ערים כינרת, ויש בו צמד קטעי רחצה מוכרזים, מרבדי דשא, שמשיות ופינת סתלבט.</p>
<p>הגעה: מכביש 90, דרומית לחוף חמי טבריה.</p>
<p>שמורת המג'רסה / הזאכי</p>
<p>היום השני הוא בסימן מזרח הכינרת. כדאי להתחיל מוקדם, לפני החום הגדול, ולצאת לטיול מים בלתי נשכח בשמורת הטבע מג'רסה-הבטיחה (בקעת בית ציידה). צפו להרפתקאות בלב הלגונה הכי ישראלית שיש. הנופים כאן נבראו הודות להתנקזות של כמה מנחלי הגולן המגיעים אל הכינרת. התוצאה: המון מים, המון צמחייה – וגם עולם חי עשיר.</p>
<p>שמורת המג'רסה ( צילום: יעקב שקולניק )</p>
<p>אם הגעתם עם ילדים קטנים, נסו את &ldquo;המסלול הרטוב&rdquo;, שנמתח על סימון שבילים ירוק ואורכו קרוב לקילומטר. כאן צועדים ממש במים (לעיתים צריך לשחות, כך שכדאי לארגן את הציוד בהתאם), ומרגישים כמו מגלי ארצות בלב הג'ונגל.</p>
<p>את הדרך חזרה ניתן לבצע במסלול יבש, הנע במקביל למסלול הרטוב. במקום יש שירותים ומלתחות, מי שתייה ושטח המיועד לפיקניקים. משפחות עם ילדים גדולים יותר, המחפשים אחר מסלול אתגרי, ינסו את מסלול הזאכי הסמוך, הדורש שחייה מעת לעת, אך כדאי מאוד לבדוק לפני ההגעה האם המסלול כבר נפתח למטיילים (נכון לתחילת יוני, המסלול סגור).</p>
<p>מג'רסה ( צילום: דובי זכאי )</p>
<p>הגעה: נוסעים בכביש המזרחי של הכינרת (כביש 92) לצומת מעלה גמלא ופונים מערבה בדרך מסומנת בסימון שבילים כחול על פי שילוט ההכוונה למג'רסה. הכניסה ברישום ותיאום מראש באתר רשות הטבע והגנים.</p>
<p>שביל &ldquo;סובב כינרת&rdquo;</p>
<p>לחילופין, אם לא רוצים להירטב יותר מדי, ניתן לבחור גם באחד ממקטעי שביל &ldquo;סובב כינרת&rdquo; – שביל שמקיף כ-90% מהכינרת ואורכו כ-53 קילומטרים. תכנונו של השביל החל לפני יותר מעשור, במטרה לאפשר הליכה או רכיבה על אופניים באופן חופשי סביב האגם הלאומי – שחלקים גדולים בחופיו היו עד אז מגודרים בעקבות השתלטות של גופים שונים או לא נגישים בשל סיבות אחרות.</p>
<p>גשר אריק לכפר נחום - תצפית משביל חוצה כינרת ( צילום באדיבות רשות הכינרת )</p>
<p>השביל מסומן בצבעים לבן-סגול-כחול, ומתוחזק על ידי רשות הכינרת ואיגוד ערים כינרת. ניתן לעשות מקטע מלא או כמובן חלק ממנו. מקטעים יפים ומומלצים במיוחד הם מעין גב לקיבוץ האון, מגשר אריק לכפר נחום ומהגרין ביץ&rsquo; למגדלא. פירוט המקטעים ב אתר רשות הכינרת .</p>
<p>מטיילים בשביל סובב כינרת ( צילום: רשות הכינרת )</p>
<p>נמל עין גב</p>
<p>ואם אתם כבר באזור, אתם מוזמנים לתצפית יפה על הכינרת מנמל עין גב הציורי. קחו בחשבון שבימים כתיקונם, מציע הקיבוץ שפע פעילויות, בהן סדנאות יצירה בעץ, שייט בכינרת (כולל חוויית &ldquo;דייג לים אחד&rdquo;), סיור לילדים בקיבוץ, טיולי סאפ וקיאקים ומסעדות דגים ובשרים משובחות.</p>
<p>נמל עין גב ( צילום: אשלי פירסון )</p>
<p>לכן, לפני שאתם מגיעים, כדאי לברר מראש מה מתקיים ומה לא, בהתאם למצב. פרטים בטלפון 04-6659800.</p>
<p>מצפה השלום</p>
<p>את שעות אחר הצהריים הנעימות מומלץ להקדיש לאתר שדורש דילוג קל מהמקום שבו אתם נמצאים. מדובר בטיול קצרצר באזור מצפה השלום בכפר חרוב. זוהי נקודת תצפית מהיפות שיש על הכינרת, ומכאן רואים היטב את הרי הגליל, עמק הירדן ומה שביניהם.</p>
<p>מומלץ לרדת מטה במדרגות, ולערוך מסלול טיול מעגלי קצר בשביל הבוסתנים שבשמורת הטבע סוסיתא, ייתכן שתצליחו לגלות שם את המעיין הנסתר. המסלול מסומן היטב בשטח (עניין של 1.5 ק&quot;מ).</p>
<p>הגעה: מכביש 98, כמה מאות מטרים מדרום לכפר חרוב, פונים לפי השילוט מערבה.</p>
<p>אז איך אתם רוצים לפתוח את היום השלישי? בטבילה מסעירה וטיול מהנה, במסלול תצפיות מרהיב או אולי בכלל בשיט אתגרי בקיאק?</p>
<p>נחל זוויתן</p>
<p>האופציה הראשונה מגיעה בדמות טיול בנחל זוויתן שבשמורת טבע יער יהודייה. שמורה גדולה זו מציעה נחלים, קניונים, מפלים וגם בריכות עמוקות. ככזו, היא מאכלסת לא מעט מסלולי טיול ברמות קושי שונות. אבל אתם כאן לטובת הקטע הקליל בנחל זוויתן בכניסה לשמורה תקבלו דפדפת מידע, מפה והסברים מפורטים על המסלול.</p>
<p>שמורת יער יהודיה, בריכה בנחל זוויתן ( צילום: גלעד כרמלי )</p>
<p>ניתן לבצע מסלול מעגלי שלם, שאורך מספר שעות, או רק לדגום את מפל הזוויתן – מה שידרוש פחות הליכה. כך או אחרת, הצטיידו בבגדי ים, כי לבריכות המים הללו אי אפשר לסרב.</p>
<p>נחל זוויתן ( צילום: אילן שפירא, רשות הטבע והגנים )</p>
<p>הגעה: ניתן להגיע לשמורה מכביש 87 העולה מהכינרת מכיוון צומת יהודיה, או מכיוון קצרין - בכביש 9088, בו פונים דרומה בצומת קצביה לכביש 87, עד הכניסה לשמורה. הכניסה ברישום ותיאום מראש באתר רשות הטבע והגנים.</p>
<p>שמורת גמלא</p>
<p>האופציה השנייה היא טיול תצפית בשמורת טבע גמלא. גם כאן מקבלים בכניסה מפה ודפדפת מידע על מספר מסלולים, ופשוט בחרו את מה שהכי מתאים לכם: תצפית אל מפל גמלא, מפל איתן הגבוה בישראל, תצפיות אל קינון העופות הדורסים, טיול בין הדולמנים הקדומים, ירידה אל שרידי בית הכנסת העתיק ועוד.</p>
<p>שמורת טבע גמלא ( צילום: יניב כהן, רשות הטבע והגנים )</p>
<p>הגעה: מצומת מגשימים שבכביש 98 עולים לכביש 808 וממנו מערבה בצומת דליות לכביש 869. הכניסה ברישום ותיאום מראש באתר רשות הטבע והגנים.</p>
<p>קיאקים בירדן או בחצבאני</p>
<p>האופציה השלישית, במיוחד למי שפחות מתלהב ממסלולי הליכה, היא שיט בקיאקים – ניתן לבחור ב &ldquo;קייקי מעין הגושרים&rdquo; ולשוט במסלול המשפחתי או במסלול האתגרי בנחל שניר (החצבאני), או לבחור ב &ldquo;קייקי כפר בלום&rdquo; - שמציעים מסלול משפחתי ומסלול אתגרי שראשיתם בחצבני וסיומם בנהר הירדן.</p>
<p>אם לא מדובר ביום שבת, תוכלו לבחור גם באחד מאתרי השיט בנהר הירדן: &ldquo;רפטינג נהר הירדן&rdquo; מציעים שיט קיאקים או אבובים רגוע בנהר, ואפילו רפטינג סוער בירדן ההררי.</p>
<p>קייקי כפר בלום ( צילום: יוסי אלוני )</p>
<p>גם ב &ldquo;אבו קיאק&rdquo; שבפארק הירדן מציעים שיט קיאקים או אבובים בנהר, ו &ldquo;אינדיפארק&rdquo; שבעמק החולה, סמוך ליסוד המעלה, מציע מלבד השיט בתעלת הירדן גם פארק אטרקציות עם אומגה, פארק חבלים, מיני-גולף ועוד – והכל כלול בכרטיס אחד. ניתן גם להרחיק עד לירדן הדרומי ולהגיע ל &ldquo;רוב רוי&rdquo; , שמציעים שיט בקיאקים ובקאנו אינדיאני בכל ימות השבוע.</p>
<p>כפר האמנים אניעם</p>
<p>וכעת, קצת אמנות לנשמה: שיטוט כיפי וגדוש בהשראה בכפר האמנים אניעם. יש פה גלריות שבהן אמנים ואמניות מציעים את יצירותיהם מתחומים שונים, בהן תכשיטים, הדפסים, ענתיקות, יודאיקה, וינטאג&rsquo;, פריטי עיצוב לבית, חפצים היסטוריים ונוסטלגיים, כלי קרמיקה, ציור, פיסול ועוד. והכל גדוש באווירה פסטורלית להפליא.</p>
<p>אווירה פסטורלית: כפר האמנים אניעם</p>
<p>גלריות הכפר פעילות מדי יום בין השעות 15:00-11:00.</p>
<p>עין אניעם</p>
<p>את הביקור בכפר האמנים ניתן לסיים בטבילה בעין אניעם הסמוך. למעשה, מדובר בבריכה גדולה בעומק של כ-1.5 מטרים שנוצרת באמצעות סכר בטון על אפיק מסיל אל-רנמה אשר זורם במקביל לנחל עיט.</p>
<p>את הבריכה מצלים עצי אקליפטוס, והתושבים התקינו עליהם אומגה ונדנדה מעל המים, שיכולות לשדרג את החוויה למבקרים במקום. לצד הבריכה יש שטח שבו ניתן לערוך פיקניק ולהקים אוהלים. רק שימו לב שהבריכה לא תמיד מלאה, משום שבעל החווה שמחזיק בשטח פותח לעתים את הסכר, ואז הבריכה מתרוקנת.</p>
<p>עין אניעם ( צילום: בר בן נעים )</p>
<p>הגעה: ביציאה מאניעם פונים צפונה (שמאלה) בכביש 808 לכיוון צומת המפלים. עוצרים ליד הוואדי הראשון, שנמצא כ-300 מטרים לאחר הפנייה. כ-150 מטרים בתוך הוואדי, מתחת לגוש אקליפטוסים, נמצאת הבריכה. יש לחצות גדר בקר כדי להגיע למקום.</p>
<p>יקבי רמת הגולן</p>
<p>מעדיפים אלכוהול במקום אמנות? נסו את מרכז המבקרים של יקבי רמת הגולן, המציע הכרות עם תהליכי ייצור היין, ביקור באולם שבו מצויות חביות היין וכמובן - טעימות שונות.</p>
<p>יין ישמח לבב אנוש: יקבי רמת הגולן ( צילום: עדי פרץ )</p>
<p>בנוסף, מציעים במקום סיורי עומק כגון סיורים חקלאיים, &ldquo;סיור אהבה ויין&rdquo;, סיור חווייתי ברכבי שטח אל הכרמים של היקב, הכולל הכרות עם זני ענבי יין שונים ועוד. פרטים בטלפון 04-6968435 או ב אתר .</p>
<p>חוות ורד הגליל</p>
<p>ואם עדיין נשאר לכם כוח, למה שלא תצאו לרכיבת סוסים בשעות בין הערביים? נכון, היעד הבא דורש דילוג מערבה, אבל הנסיעה אינה ארוכה מדי (וחוץ מזה, ניתן לשלב את האטרקציה הזו גם ביום הראשון לטיול - לפני או אחרי ההגעה לארבל).</p>
<p>טיול סוסים סמוך לחוות הנופש &ldquo;ורד הגליל&rdquo; ( צילום: גלעד ילון )</p>
<p>מדובר בחוות ורד הגליל, המציעה טיולי רכיבה במגוון מסלולים בנופי הכינרת, הגליל והגולן. אפשר להזמין רכיבה של שעה בלבד, לצאת לטיול שקיעה ואפילו לחוויית רכיבה הכוללת לינה בשטח. אין צורך בידע מוקדם – פשוט הזמינו מראש והגיעו עם נעליים סגורות ומכנסיים ארוכים. הרכיבה מגיל 10, ולרוכבים במשקל של עד 100 ק&quot;ג. פרטים בטלפון 04-6935785 או ב אתר .</p>
<p>מבצר נמרוד</p>
<p>את היום הזה מומלץ להתחיל דווקא בנסיעה לנקודה הצפונית ביותר במסלול, ומשם פשוט לרדת בחזרה לכיוון המרכז. וכך מצפינים במעלה רמת הגולן, כאשר היעד הוא גן לאומי מבצר נמרוד. השוכן על רכס נישא ופוטוגני במיוחד – החרמון מצד אחד ועמק החולה בצד השני.</p>
<p>גן לאומי מבצר נמרוד ( צילום: מנו גרינשפן )</p>
<p>המבצר הקדום הוקם במאה ה-13 בידי האיובים, ועבר כמה וכמה גלגולים. כיום, מתמזג המבצר עם הטבע המקיף אותו מכל עבר. מעבר לתצפיות הנוף, אתם מוזמנים לחקור את סודות המבנה העצום, שבו אולמות אפלוליים, בריכת מים יפהפייה, מגדלים רמים ושאר הפתעות סטייל ימי הביניים. בנוסף, חפשו את מעבר הסתרים הסודי שחבוי בלב המבצר.</p>
<p>גן לאומי מבצר נמרוד ( צילום: מנו גרינשפן )</p>
<p>הגעה: על כביש 989, בין קריית שמונה לחרמון. הכניסה ברישום ותיאום מראש באתר רשות הטבע והגנים.</p>
<p>יער אודם</p>
<p>מכאן מדרימים אל שמורת יער אודם, שבה חבויה &ldquo;הג'ובה הגדולה&rdquo;. כאן, בלב יער מסתורי ויפה, מתחבא מכתש ענקי, ששוליו עטויי עצים. מכתש זה נוצר בעקבות תהליכים גאולוגיים קדומים, שכללו התפרצויות געשיות. קוטרו של &ldquo;בור&rdquo; אדיר זה כ-200 מטרים, וזוהי נקודה מצוינת לפיקניק בלב היער.</p>
<p>יער אודם ( צילום: אוהד גיגי )</p>
<p>הגעה: מכביש 98 לכביש 978 וממנו לפי השילוט, קצת אחרי כביש הגישה למושב אודם. סימון השבילים שחור.</p>
<p>( צילום: אבי הירשפלד )</p>
<p>ואם אתם עם ילדים קטנים, מומלץ לבקר ביער האיילים הסמוך, במושב אודם. מעבר למפגש מרתק עם האיילים שמתגוררים במקום ולימוד על אורחות חייהם, יש פה מספר רב של אטרקציות לילדים, בהן רכיבה על סוסי פוני, אומגה, טרמפולינות, משחקייה, מכוניות פדלים, מגלשת אבובים יבשים, פינות פיקניק ועוד. פרטים בטלפון 050-8723920 או ב אתר .</p>
<p>הר בנטל</p>
<p>ואם אתם כבר באזור, אל תוותרו על תצפית מראש הר בנטל, מגובה של 1,165 מטר מעל פני הים.</p>
<p>הר בנטל ( צילום: גלעד כרמלי )</p>
<p>מכאן ניבטים מרחבי הגולן, כמו גם שטחים מסוריה השכנה. ראש ההר מעוטר בפסלים סוריאליסטיים, במוצב צבאי ששימש בעבר את צה&quot;ל ושאר הפתעות.</p>
<p>הגעה: מכביש 98 לקיבוץ בנטל, ומשם לפי השילוט.</p>
<p>קטיף בעין זיוון</p>
<p>אופציה נוספת לחוויה משפחתית באזור מגיעה בדמות קטיף עצמי בבוסתן בראשית בקיבוץ עין זיוון. הרעיון: קוטפים ואוכלים כמה שרוצים, ועל הדרך נהנים מהאטרקציות לכל המשפחה ומפינות הפיקניק שמציע המקום.</p>
<p>קטיף דובדבנים בבוסתן עין זיוון ( צילום: עדי פרץ )</p>
<p>כדאי לדעת כי עד סוף חודש יוני ניתן לקטוף דובדבנים, ולאחר מכן – אסנה ופטל. פרטים בטלפון 073-7576880 או ב אתר .</p>
<p>עין מוקש</p>
<p>ואת היום הארוך הזה, מומלץ לקנח בטבילה באחד ממקורות המים הכי מדליקים באזור: עין מוקש. שמות הרי לא נותנים סתם כך, ועין מוקש קרוי כך בשל העובדה שהוא מצוי בשטח שעטוף בשדות מוקשים. אך אל דאגה – ישנו שביל טיול מסודר שמוביל מהחנייה ועד לבור המים העמוק והמרשים שבו תטבלו. פשוט הקפידו לצעוד בשביל המסומן בלבד.</p>
<p>אם אתם עם ילדים, השגיחו עליהם היטב, מאחר שהמים עמוקים מאוד. קחו גם בחשבון שלכאן מומלץ להגיע לאחר שעות החום, ולקראת בין ערביים, מאחר שאין פה צל. הגעה: מכביש 98, מזרחית לצומת עין זיוון, לפי השילוט. אין לרדת מהשביל המסומן.</p>
<p>בין המסעדות באזור, ניתן לציין את &ldquo;טיביס&rdquo; של השף חיים טיבי (04-6330885) – אשר פועלת בחוות הסוסים &ldquo;ורד הגליל&rdquo; ומתמחה בבשרים מובחרים מעדרים הגדלים בגליל ובגולן, וכן את מסעדת &ldquo;ג'ויה&rdquo; האיטלקית בראש פינה (04-8589099) ואת מסעדת הדגים בנמל עין גב, השוכנת ממש על החוף מול הנוף של הכינרת (04-6658136).</p>
<p>רומנטית: מסעדת &ldquo;טיבי'ס&rdquo; ( צילום: איתיאל ציון )</p>
<p>גם קיבוץ עין זיוון שבצפון הגולן מציע כמה אפשרויות קולינריות, בהן &ldquo;הבית של אביבה&rdquo; – שאליו ניתן להגיע בתיאום מראש וליהנות מהאוכל הביתי שאביבה זנדברג מבשלת לאורחיה כבר 21 שנה (050-7962080), מאפיית &ldquo;מטרלו&rdquo; שנפתחה רק לפני כמה חודשים ומציעה תפריט המבוסס על מאפים מיוחדים (054-246-8019), יקב בהט שמציע טעימות יין לצד תוספות שונות (04-6993710) וכן כפר הנופש עין זיוון שמציע ארוחת בוקר מושקעת גם לאורחים מבחוץ (04-6993610).</p>
<p>מאפים מיוחדים במאפיית &ldquo;מטרלו&rdquo; ( צילום: עדי פרץ )</p>
<p>אם אתם שישה מטיילים לפחות, תוכלו לתאם אירוח וארוחה ב &ldquo;הטובים של שפרה&rdquo; בקיבוץ מרום גולן – שפית שמגישה ארוחות גורמה מיוחדות בשילוב מוצרים מהגולן (050-5303351).</p>
<p>אפשרויות נוספות הן &ldquo;גיליס&rdquo; במושב נוב – שם סמוך לקצבייה הוותיקה פועלת בימי חמישי גם מסעדה (04-6763555), מאפיית &ldquo;הנחתום&rdquo; ביישוב בני יהודה שבדרום הגולן (04-6601222) ומתחם &ldquo;קדם כפר יין&rdquo; מול הכניסה לנחל ג'ילבון שכולל את בית הקפה AdiKa ו יקב אסף (054-3915552).</p>
<p>AdiKa - בית קפה עם נוף מרשים ( צילום: אסף קרלה )</p>
<p>ובאשר ללינה, באופן טבעי אזור סובב כינרת ורמת הגולן משופעים במספר רב של מקומות לינה מכל סוג, גודל, טעם ותקציב – ממתחמי קמפינג, דרך צימרים ובתי הארחה ועד למלונות יוקרה. ניתן כמובן ללון בנקודה אחת ולצאת למעין &ldquo;טיול כוכב&rdquo;, או ללון מדי יום או יומיים במקום אחר.</p>
<p>בלום וילג&rsquo; ( צילום: גלעד שושן )</p>
<p>בין האופציות המובילות ניתן לציין את כפר הנופש עין זיוון שבו 49 בקתות אירוח מעץ וכן אפשרות ללינה זולה ב&quot;חאן הדרכים&rdquo; הממוקם בשטח מטעי הפרי (04-6993610), &ldquo;הגושרים מלון בטבע&rdquo; הממוקם על שרידיו של ארמון עות'מאני סמוך לנחל דן (6816001- 04), מתחם הקמפינג והגלמפינג &ldquo;בלום וילג&rsquo;&rdquo; על גדות הירדן (04-6395618), וכן כפר הנופש עין-גב שבו 178 יחידות נופש על שפת הכינרת (04-6659800).</p>
<p>&ldquo;הגושרים&rdquo;, מלון בטבע</p>
<p>כפר הנופש עין זיוון</p>
<p>מלבד אלו שציינו כאן, ב אתר &ldquo;תיירות גולן&rdquo; תוכלו למצוא מגוון רחב של מסעדות ושל מתחמי לינה נוספים הפועלים באזור.</p>
<p>למעוניינים במסלולי טיול נוספים באזור - אתר רשות הטבע והגנים מציע 300 מסלולי טיול חינמיים, ומומלץ לעיין בהם בטרם היציאה לטיול. לחיפוש אחר מסלולי הטיול – הקליקו כאן .


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="כשרשות-מקומית-פוגשת-ענקית-ריהוט-שבדית-והכללים-מתגמשים">&ldquo;כשרשות מקומית פוגשת ענקית ריהוט שבדית והכללים מתגמשים&rdquo;</h3>
<p><img src="https://images.globes.co.il/images/NewGlobes/big_image_800/2020/800x392.2020524T101733.jpg" alt="img">
ניב ויזל, ראש המועצה האזורית מטה יהודה, הגיע בחודש דצמבר 2018 לישיבת מועצה. הוא סיפר לנוכחים שהשתתף בטקס הנחת אבן פינה &ldquo;מרגש&rdquo; להקמה של חנות איקאה באשתאול, מושב שנמצא צפונית לבית שמש. בטקס השתתף גם מתיו ברונפמן, מבעלי איקאה בישראל.</p>
<p>&ldquo;הקמת הסניף תוביל ליצירת 100 עד 500 מקומות עבודה&rdquo;, אמר ויזל לנוכחים. הוא הוסיף שהחנות החדשה תשלם ארנונה למועצת מטה יהודה. כדי להבהיר עד כמה מדובר באירוע חריג, ציין ויזל כי &ldquo;זה הסניף הראשון של איקאה שמוקם בשטחה של מועצה אזורית בישראל ולא בעיר&rdquo;.</p>
<p>שנה וחצי עברה מאז הנחת אבן הפינה, הסניף של הענקית השבדית החל לפעול לפני שבועיים, אבל הסאגה עדיין לא הסתיימה.</p>
<p>לא מעט טענות נשמעו לגבי הפרויקט, שחלקים ממנו אושרו בלוח זמנים מהיר במיוחד, ובנוסף התברר כי בוצעו בו חריגות בנייה. בסוף השבוע האחרון, כחלק מעתירה יוצאת דופן שהגישה שירה תלמי באבאי, מתכננת מחוז ירושלים, באמצעות פרקליטות המדינה, הוציא בית המשפט לעניינים מינהליים בירושלים צו סגירה זמני לכ-8,000 מטרים רבועים של שטחי אחסנה ומשרדים בסניף. עם זאת, החנות ממשיכה לפעול כסדרה בשלב זה.</p>
<p>העתירה הוגשה נגד הוועדה המקומית של מועצת מטה יהודה, נגד חברה שבשליטת איש העסקים צחי נחמיאס שבנתה את הסניף ושמשכירה אותו לאיקאה, ונגד ועדת הערר המחוזית שאישרה את פתיחת סניף איקאה באשתאול.</p>
<p>במסגרת העתירה הועלו טענות לגבי חריגות בנייה. עוד נטען, כי לוועדת התכנון והבנייה המקומית לא הייתה סמכות לטפל בחלק מההליכים. העתירה שהגישו אנשי הפרקליטות ותלמי באבאי משתרעת, כולל נספחים, על פני כ-1,200 עמודים שמצביעים על ליקויים שחלקם &ldquo;חסרי תקדים&rdquo;. בין היתר, כשבוצע שינוי בצורת המגרש עליו נבנה סניף איקאה בתחילת 2019, הנפיקה הוועדה המקומית היתרי בנייה &ldquo;טרם הדיון בוועדה המחוזית&rdquo;.</p>
<p>את המשפט הבא שמופיע בתביעה, קשה להבין אחרת מאשר הפניית זרקור לעוצמה של איקאה. &ldquo;אישור תוכנית שהוגשה על ידי חברה מסחרית גדולה ומכשירה בדיעבד עבירות בנייה בהיקף כה חמור וחריג, מוביל לפגיעה באמון הציבור ובשוויון בפני החוק&rdquo;.</p>
<p>כמו כן עולה מהתביעה כי למרות שוועדת הערר המחוזית החליטה לפני שבועיים שהוועדה המקומית לתכנון ולבנייה מטה יהודה הייתה מוסמכת לאשר את תוכנית הבנייה, עולה השאלה האם אכן היו לה את הסמכויות האלה. לדברי מתכננת המחוז - התשובה שלילית.</p>
<p>מחלוקת נוספת נוגעת לשאלה האם האישור ניתן במהירות כדי להכשיר לכאורה עבירות בנייה שביצעה בעלת המבנה, חברת פארק מסחר ותעשייה אשתאול שבשליטת צחי נחמיאס?</p>
<p>ועדת הערר המחוזית לתכנון ולבנייה ירושלים קבעה שאכן בוצעו במקום עבירות בנייה, אולם לטענתה מדובר בהחלטות תכנוניות ולכן הוועדה לא מתכוונת לטפל בעבריינים.</p>
<p>לגבי תוספת הבנייה כתבה הוועדה, כי &ldquo;לא רק שאינה סותרת את מגמות התכנון, אלא עולה עימן בקנה אחד&rdquo;. הצעד הזה הוביל להגשת העתירה.</p>
<p>תקדים ראשון לציון</p>
<p>קצת היסטוריה: כשאיקאה פתחה בנתניה את הסניף הישראלי הראשון ב-2001, אף אחד לא הבין עדיין את המשמעות שיש לפעילות החנות על הסביבה. היום מוסכם שלחנויות איקאה יש השפעה חיובית בכל מקום שבו הן מוקמות.</p>
<p>ב-2005, כשהנהלת איקאה ישראל הודיעה שהיא שוקלת להקים סניף נוסף בראשון לציון, העירייה והעומד בראשה דאז, מאיר ניצן, עשו מאמצים כדי שהחנות תוקם בעיר.</p>
<p>גם במקרה ההוא הסיפור הגיע לערכאות. בית המשפט העליון קבע ב-2011 כי העירייה כופפה את תנאי המכרז של רמ&quot;י על הקרקע, ואף את חוקי התכנון והבנייה, כדי להשיג את מטרתה. למזלן של העירייה ושל זכיינית איקאה בישראל, קבוצת ברונפמן-פישר, פסק הדין כבר היה תיאורטי, שכן הסניף היה כבר פעיל.</p>
<p>&ldquo;עיריית ראשון לציון נהגה שלא על פי הכללים המחייבים אותה כרשות ציבורית וכנאמן הציבור, הכפופה לכללי המשפט הציבורי ולעקרונות מינהל תקין. מעשיה של העירייה היו פגומים במספר מישורים. מסמך ההסכמות שגובש בין נציגי העירייה לאירוס הגלבוע, החברה של קבוצת ברונפמן-פישר, שרכשה את הקרקע, א&quot;מ, א&quot;ח) היווה לא רק סטייה ממינהל תקין עקב פגיעה בשוויון התחרות בין המתמודדים במכרז. תוכן ההתחייבויות שניתנו היה פסול אף הוא, לפחות באותם תחומים הנתונים להכרעתם של גופים סטטוטוריים עצמאיים הפועלים מכוח החוק&rdquo;, נכתב בפסק הדין, שבו חויבו העירייה ואירוס הגלבוע לשלם למדינה 300 אלף שקל הוצאות משפט.</p>
<p>השופטים העריכו שאם עירייה גדולה מתגמשת מול חברת ענק, הסבירות שרשויות נוספות ינהגו בדרך דומה - גבוהה. &ldquo;עולות שאלות בעלות משמעות משפטית וציבורית חשובה מבחינת דרך התנהלותן הראויה של הרשויות הציבוריות המעורבות בהליך זה, ובירור הנורמות המתחייבות מכך, הכרוכות באינטרס ציבורי מובהק&rdquo;, כתבה מי שעמדה בראש הרכב השופטים אז, השופטת אילה פרוקצ’יה.</p>
<p>&ldquo;מהירות שיא&rdquo;</p>
<p>תשע שנים עברו מאז הפסיקה ההיא של העליון ופרקליטות מחוז ירושלים, שמותחת קו בין הסיפור של ראשון לציון לבין מטה יהודה. גם בעתירה הנוכחית מציינת הפרקליטות את המקרה הקודם וכותבת כי &ldquo;זהו מקרה חריג שבו מתכננת המחוז עותרת לבית המשפט נגד החלטה של ועדת ערר, אשר מקרה דומה לו אירע בעבר, אגב בנייה של חנות איקאה בראשון לציון ובמקרים בודדים נוספים&rdquo;.</p>
<p>העתירה עוסקת בדרך שבה פעלה הוועדה המקומית מטה יהודה ונכתב בה כי &ldquo;מעיון באתר האינטרנט של הוועדה המקומית עולה כי התוכנית התקבלה בוועדה המקומית לבדיקת תנאי סף ב-11 בספטמבר 2019, ועלתה לדיון להפקדה בוועדה המקומית עוד באותו היום. התנהלות זו היא חריגה ביותר - התוכנית הוגשה, נדונה והוחלט על הפקדתה ‘במהירות שיא’&quot;.</p>
<p>על פי החוק, לוועדה המקומית מוקצים 60 יום לעריכת מגוון פעולות, שבפועל נמשכו יום אחד בלבד. בעתירה נטען כי הוועדה המקומית מטה יהודה ומתכנני הסניף התנהלו בחוסר תום לב, והסתירו מהוועדה המחוזית לתכנון ולבנייה פרטים על אופיו האמיתי של התכנון. גם בהמשך פעלה הוועדה המקומית באופן שאינו רגיל - חודש לאחר שהוועדה המחוזית אישרה את התכנון הראשוני של הסניף, כבר הופקדה התוכנית לתוספת השטחים לסניף, שבגינה הוגשה העתירה.</p>
<p>ומה עם איקאה עצמה? החברה מדגישה שהיא אינה צד למשפט, שכן היא רק שוכרת את השטחים באשתאול, אולם מובן שהמתחם נבנה בהתאם לצרכי דייר אחד - איקאה.</p>
<p>הארנונה שתשלם איקאה הצליחה לעורר את התיאבון של העיר השכנה בית שמש, שבראשה עומדת עליזה בלוך. מספר התושבים בעיר זינק בחדות בעשור האחרון והוקמה בה שכנות חרדיות - שני אלמנטים שמייצרים אתגר כלכלי מהותי.</p>
<p>כאשר מתכננת מחוז ירושלים הגישה את הערר הראשון (העתירה הנוכחית היא תוצאת הערר ההוא), הוא כלל 70 סעיפים. הסעיף הלפני אחרון, 69, אמר כי הוועדה המקומית &ldquo;לא שקלה את הצורך בקיומו של הסכם המבטיח תכנון, ניהול והפעלה משותפים בשטח התוכנית וכן חלוקת הכנסות בגינה&rdquo;.</p>
<p>באותו הסעיף נכתב כי תוכנית המתאר המחוזית של האזור &ldquo;ייעדה את השטח הנדון עבור תעשייה כאמצעי למימוש המטרה של חיזוק העיר בית שמש, באמצעות קביעת שטחים נרחבים לתעסוקה ולתעשייה באזור הסובב אותה. לכן, הפקדת התוכנית ואישורה מבלי לדון בהוראות סעיף זה עומדות בניגוד גמור למטרות הניצבות בבסיס תכנית המתאר המחוזית&rdquo;.</p>
<p>במילים אחרות, השטח שייך באופן פורמלי למושב אשתאול - אבל סביר להניח שמי שיש לה תשתיות מתאימות היא דווקא בית שמש.</p>
<p>חברי ועדת הערר התייחסו לטענה הזאת וכתבו כי &ldquo;נושא חלוקת ההכנסות בין הרשויות השונות אינו עניין לערר זה&rdquo;. גורמים במטה יהודה מאמצים את הגישה הזאת וטוענים שמדובר ב&quot;סערה תכנונית בכוס תה&rdquo;, שנולדה לדבריהם במסגרת המאבק על כספי ארנונה.</p>
<p>איקאה: לא מעורבים</p>
<p>דובר איקאה מסר בתגובה כי הוא מדגיש את חוסר מעורבותה של איקאה בפרשה, על אף שזו נושאת את שמה. לדבריו, החוזה שנחתם בין קבוצת פישר-ברונפמן לבין פארק אשתאול, קובע כי על פארק אשתאול להציג בפני איקאה את האישורים וההיתרים לעבודות. אלה אכן הוצגו והנהלת איקאה לא ידעה שנעשות באתר עבודות שלא כחוק. החברה אינה מעורבת במחלוקת על הארנונה, שנעשית בין הרשויות המקומיות.</p>
<p>צחי נחמיאס מסר בתגובה כי &ldquo;המבנה בנוי עם היתר בנייה בתוקף לכל החלקים שלו, עם טופס 4 ועם רישיון עסק. המבנה חוקי לחלוטין. אני חושב שעושים עוול לנו ולאיקאה&rdquo;.</p>
<p>עד לסגירת הגיליון לא נמסרה תגובה ממועצת מטה יהודה. גורמים המקורבים למועצת מטה יהודה מסרו כי המועצה והוועדה המקומית נהגו לאורך כל הדרך על פי חוק.</p>
<p>עו&quot;ד אייל מאמו, שמייצג את מטה יהודה, דחה מכל וכל את הטענות הכלולות בעתירת מתכננת המחוז. כל הטענות, אומר מאמו, נטענו קודם לכן בפני ועדת הערר המחוזית - שדחתה את כולן, ולא מצאה כל פגם בעבודת הוועדה המקומית.</p>
<p>מאמו הגיב ספציפית לטענה, לפיה התוכנית להרחבת סניף איקאה נבדקה בתוך יום והופקדה, ואמר, כי &ldquo;התוכנית הופקדה חודשיים אחרי החלטת ההפקדה, במהלכם קוימו ישיבות ודין ודברים בין בא כוח היזם לוועדה המחוזית, יו&quot;ר הוועדה והיועץ המשפטי שלה. חודשיים של דיבורים שהם, בוועדה המחוזית לא נתנו תשובות. אף אחד בוועדה המקומית לא רץ מהר מידי&rdquo;.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="ביקרנו-במלון-בוטיק-חדש-בראש-פינה">&ldquo;ביקרנו במלון בוטיק חדש בראש פינה&rdquo;</h3>
<p><img src="https://besttv232-ynet-images1-prod.cdn.it.best-tv.com/picserver5/crop_images/2019/12/25/SkJTDjlJL/SkJTDjlJL_1_36_1280_760_large.jpg" alt="img">
הצצה למלון &ldquo;אדמונד&rdquo; בראש פינה ( צילום: רותם יונה פאר )</p>
<p>כבר בשנת 1900 עלו על הפוטנציאל התיירותי של ראש פינה - כשהרב אלתר שוורץ הקים את מתחם האירוח הראשון במושבה. למבנה, שמנה חמישה חדרים, קראו אז מלון. היום בטח היו קוראים לו צימר.</p>
<p>מלון הבוטיק החדש בראש פינה ( צילום: אורי אקרמן )</p>
<p>השוורצים, שגרו בקומה הראשונה של המלון ואירחו אושיות כמו טרומפלדור, הרב קוק וזוננפלד, סגרו את המתחם ב-1926. אחריהם הוקמו מתחמים נוספים שהתהדרו בתואר &ldquo;מלון&rdquo;, אבל אף אחד מהם לא חרג מסדר הגודל הצנוע של מלונו של הרב.</p>
<p>לזוגות אניני טעם: הירידה לבריכת השחייה במלון ( צילום: רותם יונה פאר )</p>
<p>החודש, כמעט 120 שנה אחרי, נפתח במושבה מלון חדש הכולל 60 חדרים לזוגות בלבד (ילדים מעל גיל 14). ראש פינה היא יעד פופולרי לזוגות וב&quot;אדמונד&rdquo;, הנקרא על שמו של הנדיב הידוע, מכוונים לאניני הטעם שביניהם.</p>
<p>עיצוב המשמר את העבר ההיסטורי המפואר עם נגיעות מודרניות: החלל הפנימי של המלון ( צילום: רותם יונה פאר )</p>
<p>עבר היסטורי מפואר עם נגיעות מודרניות</p>
<p>לא מדובר במלון רשת. הבעלים, איש עסקים מקומי, החליט להגשים חלום ובנה מלון בוטיק שירגיש לו כמו בית. הוא העדיף להישאר מחוץ לאור הזרקורים, אבל נתן את הטון מבחינה עיצובית וקונספטואלית מתוך רצון לשמר עבר היסטורי מפואר עם נגיעות מודרניות.</p>
<p>( צילום: רותם יונה פאר )</p>
<p>המלון כולל שתי קומות, מתוכן קומת מגורים אחת. כל החדרים זהים בגודלם (25 מ&quot;ר), ומי שמעדיף קצת יותר מרחב - יכול לבחור בחדר עם מרפסת.</p>
<p>ריהוט קלאסי בייבוא אישי מהודו ( צילום: רותם יונה פאר )</p>
<p>אריחים מאוירים במקום שטיחים ( צילום: רותם יונה פאר )</p>
<p>הנוף הנשקף מהחדרים הוא לבריכה או להר, הריהוט הקלאסי הגיע בייבוא אישי מהודו, ובמקום שטיח - את הרצפה מעטרים אריחים מאוירים.</p>
<p>אם אתם מתכננים חופשה חורפית, ודאי תשמחו לדעת שהבריכה מחוממת לטמפרטורה של 29 מעלות. ואם עדיין קר לכם - המים בג'קוזי הענק שלצידה מגיעים לטמפרטורה של 38 מעלות. בנוסף, מציע המלון טיפולי ספא בחדר זוגי.</p>
<p>מתאים גם בעונת החורף: הג'קוזי המחומם ( צילום: רותם יונה פאר )</p>
<p>חבילת האירוח המוצעת כוללת ארוחת בוקר וערב (חצי פנסיון), שהן ללא ספק השיא של השהות במקום; למעשה, תזכו כאן לחוויה קולינרית בחסות השף עמית בר, שעבד במשך 25 שנים במלון &ldquo;מצפה הימים&rdquo; ושומר ב&quot;אדמונד&rdquo; על אותה הרוח.</p>
<p>ויש גם בר ( צילום: אורי אקרמן )</p>
<p>הארוחות המשלבות מנות אירופאיות וים-תיכוניות (גפילטע וטנזיה), מורכבות מחומרי גלם עונתיים, טריים ומקומיים. הגבינות מגיעות ממחלבות גליליות, הירקות ממשקים קרובים והלחמים ממאפיות בוטיק באזור. כיוון שמדובר במסעדת שף ולא ב&quot;חדר אוכל&rdquo; סטנדרטי – קופסאות שימורים, כך הסבירו לנו, הן מחוץ לתחום.</p>
<p>לסקפטיים, שתוהים מה כדאי להעמיס על הצלחת, מצורף שילוט קטן לצד כל מנה שעלולה להיחשד (חלילה) כאוכל תעשייתי, המבהיר שמהחומוס דרך הכבישה של הסלמון ועד לרוטב העגבניות – הכול נעשה בעבודת יד.</p>
<p>לובי המלון, ומאחור - הספרייה ( צילום: אורי אקרמן )</p>
<p>ואף מילה על שופינג: אטרקציות מומלצות באזור</p>
<p>חובבי השופינג אולי יראו בו יתרון, אבל הקרבה למרכז המסחרי לא עושה חסד למלון. מי שבכל זאת מפנטז על שיטוט רומנטי בסמטאות ראש פינה העתיקה, יצטרך לנסוע חמש דקות ברכב. זו אגב המלצה חמה.</p>
<p>( צילום: רותם יונה פאר )</p>
<p>ביקור במצפה נמרוד יפה בכל מזג אוויר, וכשהראות טובה אפשר לראות עד החרמון. הציפורים, ילוו אתכם במהלך כל השהות באתר ההנצחה המרגש.</p>
<p>הנוף הנשקף ממצפה נמרוד ( צילום: רותם יונה פאר )</p>
<p>מאז הקמתה, עמותת השחזור של ראש פינה דואגת לשמר את המבנים ההיסטוריים בעיר, בהם גם בית הכנסת העתיק ששווה ביקור.</p>
<p>תקרת בית הכנסת בראש פינה ( צילום: רותם יונה פאר )</p>
<p>לא חייבים להיות מבינים גדולים ביין, כדי לבקר באחד מהיקבים באזור. ברמות נפתלי יש כמה אופציות, חלקן אפילו פתוחות בשבת.</p>
<p>נקודת עצירה שחבל לפספס: אגמון החולה ( צילום: רותם יונה פאר )</p>
<p>המלצה נוספת באזור היא כמובן ביקור באגמון החולה. אם בחרתם להגיע ללא הילדים, שווה להתאמץ ולהגיע לסיור זריחה, ואם אתם מהמתעצלים – סיור במהלך השקיעה יספק אתכם. גם אם מזג האוויר סוער – אל תוותרו על ביקור באגמון, ואם לא הצטיידתם מראש במשקפת - כדאי מאוד לשכור אחת בקופות. ואת כל זה, אפשר להספיק אפילו בסוף שבוע קצרצר.</p>
<p>וכמה תשלמו עבור האירוח במלון? המחירים הם על בסיס אירוח חצי פנסיון (הכולל ארוחת בוקר וערב): 1,400 שקלים לזוג ללילה לסוף השבוע; 1,200 שקלים לזוג ללילה באמצע השבוע.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="מלון-אדמונד-ראש-פינה-יפתח-במושבה-הגלילית">&ldquo;מלון אדמונד ראש פינה יפתח במושבה הגלילית&rdquo;</h3>
<p><img src="https://img.wcdn.co.il/f_auto,w_1200,t_54/ar_1.91,c_fill,g_auto/l_black_line,g_south,w_1.0,h_0.1,fl_relative,o_90/g_south_east,x_15,y_12,l_logo2,w_250/2/9/5/0/2950519-46.png" alt="img">
האירוח במלון הינו למבוגרים ולילדים מעל גיל 14, על בסיס לינה וחצי פנסיון, הכולל ארוחת בוקר וארוחת ערב במסעדת המלון - מסעדת &lsquo;ויקטוריה&rsquo;, מסעדת שף (עמית בר, לשעבר שף מלון &ldquo;מצפה הימים&rdquo;), המציעה חוויה גסטרונומית ייחודית. תפריט המסעדה תוכנן בקפידה ויציע תוצרת מקומית גלילית בתחכום אירופי קלאסי. עוד בוואלה! NEWS עוד בוואלה! NEWS בוגי יעלון באולפן דמוקרטTV: &ldquo;ההיפרדות מהפלסטינים חשובה&rdquo; בשיתוף תנועת דרכנו</p>
<p>בשעות הערב יוכלו האורחים לעבור סדנת יין בחדר היינות של המלון ולהמשיך לבר המלון, &lsquo;לורנס בר&rsquo;, המתמחה במשקאות משובחים ותפריט מנות אישיות מבית שף המלון. בקרבת הבר הותקן קמין לימי החורף הקרים וספרייה עם מגוון ספרים.</p>
<p>לאורחים במלון תהיה האפשרות לשחות בבריכה ולטבול בג'קוזי מוגבה וייחודי במינו הסמוך לספא המלון, או להתאמן בחדר הכושר. בנוסף, האורחים יוכלו לקבל המלצות לפעילויות וטיולים מצוות המלון, שימליץ ויסייע בהתאם להעדפתו האישית של כל אורח בתכנית בילוי באטרקציות בצפון.</p>
<p>מחירי הרצה נוחים</p>
<p>במלון, שלושה אולמות כנסים לאירועי חברות ואירועים פרטיים. צוות המלון ערוך לתכנן ולהפיק כנסים ואירועם לפי צורכי הלקוח, תוך הקפדה על הפרטים הקטנים ביותר. כמו כן, יהיה ניתן להזמין ימי כיף המשלבים ארוחה במסעדת המלון, טיפולים בספא ושימוש חופשי בבריכה, בסאונות ובג'קוזי.</p>
<p>כדאי לדעת, שהמלון נמצא בכניסה למושבה מכביש 90, כלומר לא בראש הר כנען שבהרי נפתלי, כך שלא כדאי לבנות על נוף מגבוה, אבל בהחלט על הפינוקים האחרים וגם על מחיר טוב, לפחות בהתחלה.</p>
<p>במלון החלו בהרצה עד ה-10 בדצמבר השנה, ובו יעניקו הטבה מיוחדת לרגל הפתיחה - 50% הנחה למזמינים לילה באמצע שבוע (807 שקל לחצי פנסיון לזוג) ו-50% הנחה בסופי שבוע (970 שקלים לחצי פנסיון לזוג). כאמור, עד ה-10 בדצמבר 2019.</p>
<p>לאתר המלון: <a href="https://www.edmond-hotel.co.il/">https://www.edmond-hotel.co.il/</a>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="איך-לא-ידעתי---פרק-נב-עד-סוף-הספר">&ldquo;&lsquo;איך לא ידעתי&rsquo; - פרק נ'ב עד סוף הספר&rdquo;</h3>
<p><img src="https://storage.hidabroot.org/articles_new/223861_tumb_640X360.jpg" alt="img">
פרק נ&quot;ב</p>
<p>שבת בקרקוב</p>
<p>את הסוף של הסיפור אני מתכוונת לספר בלובי של המלון בקרקוב, על כורסאות בורדו ישנות ושטיח בסגנון ויקטוריאני. הבנות נדחקות על הכורסאות, משתרעות על השטיחים ונשענות ראש על כתף. השבת שעברנו מורגשת כאן באוויר ותלויה מסביב על הכל כמו וילונות.</p>
<p>זו הייתה שבת לא מסונכרנת עם המציאות שזרמה ברחוב. בחוץ היו החולין כמו בכל הימים, המלון והחדרים, הרחובות, החשמליות והאנשים. אבל בחדר האוכל הייתה בועה של שבת, בועה זוהרת כזאת, שואבת, נוגעת.</p>
<p>בצד זהרו הנרות. כשסיימתי להתפלל אצל הזוהר שלהן, נפניתי לבנות בחיוך מאיר: &ldquo;שבת שלום!&rdquo;</p>
<p>הן השיבו לי ורצו לדעת מה מלמלתי כל כך הרבה. &ldquo;התפללתי על כל הילדים&rdquo;, עניתי בפשטות ועברתי לשבת על הכסאות הנוחים. &ldquo;על כל בן ואשתו, כל בת ובעלה וילדיהם, עם השמות של כולם והעניינים המיוחדים שאני רוצה לבקש עליהם. על התינוק הקטן שלא מרגיש טוב או על הילדה שהתחילה כיתה אלף, ויש לי שמונה משפחות כאלה&rdquo;, הזכרתי.</p>
<p>&ldquo;ואת זוכרת את כולם בעל פה?!&rdquo; הן לא האמינו. צחקתי והתחלתי לדקלם: &ldquo;בני ישראל ואשתו מיכל וילדיהם&rdquo;. ככה לפי הסדר כשמדי פעם אני אומרת איזו בקשה פרטית לצד אחד הנכדים.</p>
<p>כשסיימתי הייתה התנשמות כללית כזאת. כאילו כל האוויר של פעם יצא להן ונכנס רק אוויר חדש מהרגע הזה. כמה כוח יש לאשה שיכולה לעמוד מול נרות ולבקש ככה על כל הילדים שלה. איזה קסם זה.</p>
<p>על השולחנות הייתה מפה לבנה, כלים יפים וחלות, וזה היה כל כך מרגש ומפעים. מין לחיצת יד לעבר שהיה פה פעם שתסס ופיכה.</p>
<p>אחר כך היה הקידוש והייתה הסעודה עם הזמירות ודברי התורה. ובסוף עוד ישבנו לשיחה של &lsquo;עונג שבת&rsquo; על פיצוחים ישראליים והרגשה כזאת שבתית.</p>
<p>השבת הייתה בשביל כולן, יפה ומלכותית ומלאת שלווה, וכל אחת בחרה כמה היא רוצה לקחת ממנה אל החיים שלה, כמה היא מוכנה להיכנס בשער הזה.</p>
<p>היו את אלה שרצו לרוץ קדימה ושאלו כל רגע, אם אסור להכין קפה בבוקר ואיך אפשר באמת לפתוח את הדלת המגנטית. והיו את כל השאר שהביטו מרחוק בשבת, תוהות, מהוססות, וחוששות שמישהו יריץ אותן טרם הגיע הזמן.</p>
<p>בצהריים יצאנו רגלית לרחובות קרקוב. זה היה אחר, לצעוד ממש במקומות הללו שדרכו בהם יהודים רבים כל כך, לדמיין איך הם היו שבים מבית הכנסת, בדיוק בשעה הזאת, מלווים בילדים קטנים וטליתות בוהקות, אל הבית בשכונת היהודים.</p>
<p>הלכנו, הרחוב היה קר וקודר קצת, אבל השבת צבעה את הכל בקצב אחר ונתנה למשש את החיים שהיו. זו הייתה חוויה אחרת, בלי אוטובוסים וגלגלים, בלי לרוץ ולעצור בתחנות דלק, אלא רק לנשום עמוק יותר ופשוט להיות שם בקרקוב של לפני&hellip; לפני הגטו והאש.</p>
<p>עכשיו אנחנו מרגישות קרובות יותר. כאילו הייתה השבת מין מקום כזה שעוברים אותו יחד ומתחברים בכוחו של זיכרון החוויה המשותפת.</p>
<p>ועכשיו במוצאי שבת, אחרי &lsquo;מלווה מלכה&rsquo; ועוד קצת שירים, כולן על השטיח, מבקשות ממני את מה שהבטחתי אז, בליל שבת, קטע קצר מהחתונה של אחד הילדים. אני מראה להן תחילה את ריקוד הנכדות, בשמלות חתונה תואמות. בקצב תואם למוזיקה הן מבצעות ריקוד שובה לב. זה נראה להן סוריאליסטי מידי בשביל להיות אמיתי. הן מכירות חתונות שונות כל כך. והנכדות במעגל שכולו בנות, עם הלבוש המלכותי משהו, והמוזיקה היהודית נשמעת כאילו נלקחה מכוכב אחר. אחר כך אני מראה את ה'מצווה טאנץ&rsquo; - הטקס החסידי שאבא לא מוותר עליו. אבא רוקד לפני הכלה וכולם עומדים מסביב ומוחים דמעות של התרגשות. כי בשבילו זהו לא רק ריקוד חסידי מסורתי, זהו ריקוד הניצחון. עוד בית יהודי הוקם, עוד נכד שלו זכה להיכנס לחופה בחייו.</p>
<p>אפילו אני שראיתי את הסרט הזה אין סוף פעמים, מרגישה שהוא נוגע בי כל פעם מחדש. אבא רוקד ניצחון.</p>
<p>פרק נ&quot;ג</p>
<p>פרק השחרור</p>
<p>מחר בלילה חוזרים הביתה, והבנות הודיעו לי שאי אפשר להשאיר סיפורים פתוחים באמצע.</p>
<p>אז אני מנסה לסגור איכשהו את הסיפור הענק הזה.</p>
<p>&ldquo;לברגן בלזן הגיעו אמא ורות בקושי. שתי נשמות שהגוף בקושי יכול להחזיק. צעדת המוות חיסלה את כל מה שנשאר מן הגוף, הליכה אינסופית בקור הנורא בלי אוכל ושתיה. לאורך כל הדרך נפלו בנות מותשות ומחוסלות, נותנות לשלג לאסוף את גופן טרם תעלה נשמתן הצחה השמיימה.</p>
<p>ואמא הייתה עם רות. ורות הייתה עם אמא. שתי נערות שנותנות כל אחת לשניה את כל מה שלא היה להן בשביל עצמן.</p>
<p>בברגן בלזן היו כל התנאים למות. המוני יהודים המסיימים את צעדות המוות לתוככי גרמניה כדי למות במחנה גדול ונורא. והימים שחלפו שם היו הקשים מכולם.</p>
<p>בברגן בלזן לא היו משרפות ולא היו יריות. פשוט כי לא היה בהם צורך. הנשים נדחסו חמשה עשר אלף בצריף אחד שהיה אמור להכיל בדוחק אלף חמש מאות נשים. אבל כל בוקר היה הצריף מתרוקן. הנשים גססו, ללא אוכל וללא מים. כמה שלוליות מזוהמות סיפקו נוזלים והם הביאו יותר מחלות. כך או כך מתו נשים מן הרעב ומן המגפות שפרצו. זה היה נורא. המחנה הרג אותן בלי עזרה מבחוץ, בלי צורך. לא הייתה עבודה ולא היה מטבח, רק גופות שנערמות מסביב ונשים השוכבות על הרצפה באפס כוח ומחכות שהמוות יגאל אותן מן הייסורים. אמא לא יכלה לדמיין שבעלה לעתיד נמצא כאן גם הוא, גורר מתים שקשורים אל רגליו בחבל, אל בור ענק של קבר אחים, מרגיש שרגעיו ספורים ומרוב חולשה הוא עלול ליפול לתוך הבור, להצטרף אל המתים. אמא לא ידעה על אבא, ואבא לא ידע על אמא.</p>
<p>אבל האלוקים בשמים ידע. תחילתה של גאולה כבר הייתה מצוירת שם.</p>
<p>בחמישה עשר באפריל 1945, בשיאו של הייאוש הגדול והחידלון, הם השתחררו לפתע. חלשים מדי מכדי לשמוח, שבויים מדי מכדי לחוש חופשיים ומתים מדי בשביל לחיות.</p>
<p>אבא שכב גם הוא על הקרקע, גוסס, חלוש, חולה מאוד. האנגלית התחילה להתגלגל במחנה. מחליפה את הנביחות בגרמנית. אבל עדיין לא סיבה מספיקה כדי לזחול החוצה. הייתה לו תחושה שהוא היהודי האחרון שנותר בעולם. החסיד הבודד, מזכרת לעולם שאיננו. בשביל מה לצאת?! בשביל מי?!</p>
<p>הוא העביר במוחו את כל האחים והאחיות. יודע מה היה הסוף הטראגי של כולם, מלבד רבקה, רבקה הייתה האחרונה שנלקחה לעבודה, ומאז לא שמע עליה. אולי רבקה נשארה בחיים? התקווה נעורה בו, כמו רמץ על ערמת קש יבש, התלקחה בו.</p>
<p>הוא קם בקושי&hellip; שלד אדם, מחפש, מישהו שמע על בנות מקרקוב?</p>
<p>החבורה של &lsquo;בית יעקב&rsquo;?</p>
<p>&ldquo;כן, החבורה&hellip;&rdquo; הוא מתרגש.</p>
<p>אתה יכול לחפש אותן במטבח.</p>
<p>אבא הלך למטבח של ברגן בלזן.</p>
<p>ליבו הולם, מחזיק בכוח את התקווה שלא תישמט לו פתאום. מישהי כאן, מקרקוב?</p>
<p>&ldquo;כן!&rdquo; עונות לו בנות צעירות. &ldquo;אנחנו מקרקוב. את מי אתה מחפש?&rdquo;</p>
<p>&ldquo;את רבקה הורוביץ&rdquo;.</p>
<p>&ldquo;רבקה הורוביץ?!&rdquo;</p>
<p>נערה אחת מתקדמת אליו. &ldquo;זו אני רבקה הורוביץ. אלוקים! שולם דוויד!!!&rdquo;</p>
<p>זו הייתה פגישה בלתי אפשרית והיו בה תהומות של עצב ובכי עם פסגה של אושר צרוף.</p>
<p>רגע של אבל עמוק, המשפחה איננה, אבל הנה, הם שוב יחד אח ואחות, יש להם משפחה, יש בשביל מה לחיות.</p>
<p>החיילים הבריטיים היו מזועזעים ממראה עיניהם, והם לא ידעו כיצד לנהוג עם ערמות הגופות החיות-מתות שנגלו לעיניהן. ימים עברו וקרבנות נוספים נספו. עשרים ושמונה אלף יהודים נפטרו בברגן בלזן לאחר השחרור, מן המחלות ומן האכילה המופרזת. המחנה עצמו הועלה באש, וכולם הועברו למחנה סמוך, מחנה העקורים הגדול ביותר בגרמניה, לשם החלו להגיע, שבורים ורצוצים, ניצולים שונים.</p>
<p>&ldquo;אז התחילה בשביל אמא השואה&rdquo;, אני אומרת.</p>
<p>לפני כן לא היה מקום למחשבות ולא לרגשות. אמא העבירה את הימים במאבק לשרוד, להתקיים ולחיות את מחצית השעה שלפניה. אבל כשכל זה נגמר, התחילה השואה להיות מוחשית.</p>
<p>היא מצאה את עצמה על יד הלוח הגדול של ברגן בלזן. היכן שהיו כותבים הניצולים את שמותיהם. מציינים את שם העיירה ומבקשים להודיע לעולם החרב שהם קיימים.</p>
<p>יום יום היא הייתה עומדת שם, שעות ארוכות ומלאות כמיהה, עוברת בלהט ובתקווה גדולה על הרשימות הצפופות ומחפשת שם אחר שם. הורוביץ אחד מפביאניץ. הורוביץ אחד! אפילו אחד! אח אחד, אחות אחת, או אולי אחד ההורים. התקווה הייתה ניצתת כל יום מחדש ונכבית בערב בכאב איום. שנים עשר ילדים ועוד זוג הורים, וכל האחיינים. איפה הם כולם? האומנם, מלבד רות אף אח או אחות לא שרדו? אף דוד או דודה ובני דודים ובנות דודות ואחיינים, כולם אינם? האם אמא ואבא לעולם לא ישובו?!</p>
<p>היא לא וויתרה. אצבעה שוטטה שוב ושוב על השמות. האם נוסף שם חדש שלא הבחינה בו? אולי מרוב להיטות היא דילגה על כמה אותיות?</p>
<p>לא. אמא לא מצאה אף אחד. אף אחת. פתאום היא הבינה מה קרה בעצם, ואז התחילה בעבורה השואה. היו אלה הימים הקשים מכולם, ימי הבדידות וההבנה.</p>
<p>יום אחד, הן מתבשרות שמישהו ממתין להם בברגן בלזן, מישהו מהמשפחה. בלבבות הולמים עד להתפקע הן מגיעות אל המקום, ומוצאות מולן גבר צעיר ולא מוכר, האיש קד קלות ואמר בהתרגשות אמיתית שהוא בא מאנגליה, בן דוד ראשון של אמא. הוא שמע שאמא ורות נותרו בחיים והוא בא לקחת אותן איתו. באנגליה יש לו בית מסודר ויציב, חיים רגילים, פרנסה מסודרת ומשפחה. כל מה שהן תצטרכנה יהיה לו. הוא רוצה להיטיב איתן לעזור להן לשקם את חייהם באנגליה.</p>
<p>הנערות הביטו בו. הייתה כנות נוגעת במילים שלו, והקשר המשפחתי היה קלף חזק ושווה. חיים, משפחה, פרנסה ועתיד בטוח.</p>
<p>אבל בן הדוד היה גלוי ראש, והחיים באנגליה יהיו רחוקים מאוד מאלה של פביאניץ. ואבא. מה אבא היה אומר? מה אבא היה רוצה?</p>
<p>אמא ורות סרבו. בן הדוד ניסה להפציר בהן, שארית הפליטה של משפחתו, בנות גלמודות וחסרות כל. אבל הן היו עקשניות, תודה רבה, הן מעריכות את הרצון והמאמץ. נהיה תמיד בקשר, אבל לא ניסע לאנגליה, איננו יכולות.</p>
<p>אמא ורות היו צעירות כמו כולן. וגם הן רצו חיים טובים וחדשים כאלה שיוכלו למלא במשהו את החלל הנורא שכולן חיפשו איך לברוח ממנו. ובכל זאת, היה בהן משהו חזק יותר. האם היה זה חינוך? או שאולי הייתה זו הנשמה הגדולה של האדם, זו שיכולה תמיד לבחור מחדש בטוב?</p>
<p>אמא ורות אמרו לא לבן הדוד מאנגליה והן נותרו שוב בודדות בעולם בתוך ברגן בלזן. ואז שמעו שמתארגנת קבוצת לימוד של בנות &lsquo;בית יעקב&rsquo; במחנה. לאחראית הקבוצה קראו רבקה הורוביץ ואמא הלכה לשם. להיות תלמידה ב'בית יעקב&rsquo; באיחור של שש שנים.</p>
<p>היא לא יכלה לחלום, שהרצון הכן והפשוט שלה עומד להביא לה אושר גדול כל כך.</p>
<p>פרק נ&quot;ד</p>
<p>האדלוויס של בלגיה</p>
<p>אנטוורפן 1962</p>
<p>היום הלכתי לדודה רבקה. לא היו לי שיעורי בית ואמא הסכימה. היא רק בקשה שאתנהג בנימוס ושאשוב לקראת ארוחת ערב. תלשתי מהר את המעיל מהמתלה, איזה כיף שיש לנו דודים אמיתיים, כמעט לאף אחד באנטוורפן אין. וסבתא יש רק אחת והיא של כולם, בוממה[1] של פינקלשטיין, וכולנו מתחלקים בה.</p>
<p>רצתי כל הדרך והגעתי מתנשפת לבית שלה. נופלת ישר לתוך הריח המוכר של העציצים בסלון. כל הבית שלה מלא מהם, ריח של האדמה הרטובה עם העלים הירוקים. ועוגת חמאה הכי טעימה שיש, שאולי אני רק מדמיינת את הריח מרוב שאני חושקת בה.</p>
<p>דודה רבקה קוראת מחשבות וריחות. והיא נתנה לי חתיכת עוגה מכובדת, כראוי לאורחת כמוני. ישבתי על הכסא במטבח, אוכלת בנימוס גדול מתוך צלחת הפורצלן החלבית עם הפרחים הכחולים הקטנים, עוקבת אחרי הדודה שמשקה את העציצים. גם לנו יש כמה אדניות במרפסת, אבל הם אף פעם לא שופעים כמו של הדודה. עכשיו אני מרגישה כמו בלש שגילה את הסוד לגמרי באקראי. הפרחים של הדודה פשוט ידידים שלה, זה הכל. הדודה עוברת מעציץ לעציץ ומתעניינת בשלומו של כל פרח. &ldquo;צהריים טובים!&rdquo; היא אומרת לפיקוס, &ldquo;מה שלומך? אתה צמא? הנה מנת המים שלך. ומה איתך?&rdquo; היא פונה לתפרחת ירוקה בהירה, &ldquo;את ניראית רעננה היום ויש לך שני פרחים חדשים. מזל טוב!&rdquo;</p>
<p>זה מצחיק, כי דודה רבקה היא הכי לא אשה כזאת של פרחים ומלמלות. היא מארגנת המון עניינים בקהילה של אנטוורפן, היא מנהלת את המגבית של &lsquo;קרן היישוב&rsquo; בשביל ארץ ישראל, והיא כמו מנהיגה של כל החברות של אמא ושלה.</p>
<p>למסיבת פורים של הקהילה היא הכינה לי תחפושת של קֻפָּה גדולה כדי להזכיר לאנשים להמשיך לתרום. הייתי אמורה להיכנס בה ולומר: &ldquo;כאן מדברת הַקֻּפָּה של &lsquo;קרן היישוב&rsquo;&quot;. מאוד התביישתי לעשות את זה, אבל לא אומרים לדודה לא, בטח שלא לדודה רבקה.</p>
<p>הפרורים של העוגה נגמרים לי גם הם ואני קמה להשיב את הצלחת לכיור הגדול ולהגיד תודה כראוי.</p>
<p>&ldquo;גם לי יהיו המון פרחים&rdquo;, אני מבטיחה לה, שעה שאני מקבלת מידה את המזלף להמשיך בהשקיה. &ldquo;כמו שלך דודה. וגם אני אדבר איתם. נכון זה הסוד שלך?&rdquo;</p>
<p>&ldquo;בוודאי, חייבים לדבר עם פרחים, מי מוכן לגדול אם לא מדברים איתו? האם את מדברת גם עם האדלוייס שנתתי לך?&rdquo;</p>
<p>&ldquo;לא!&rdquo; אני עונה לה. &ldquo;נראה לי שבגלל זה הוא כבר לא גדל&rdquo;.</p>
<p>הדודה צוחקת. היא נתנה לי לפני שבועיים מחזיק מפתחות קטן מאמייל שיש בצידו את הפרח הקטן, הלבן-צהוב, הפרח הלאומי של שוויץ.</p>
<p>כולם במשפחה יודעים שהיא מאוהבת היסטרית בפרח הזה ואיפה שלא יהיה היא משיגה מזכרות שלו ומחלקת לכולנו.</p>
<p>&ldquo;אז למה אין לך אדלוייס במרפסת?&rdquo; אני שואלת אותה.</p>
<p>הדודה חוזרת הביתה אחרי הסיבוב החקלאי שלה. ומתחילה לארגן את השולחן לארוחת ערב. היא מוציאה מפה מקופלת מן הארון הנמוך ומסבירה לי. האדלוייס גדל רק מאלפיים מטר ומעלה והוא כל כך קטן והגבעול שלו חלש מאוד, כל מי שרואה אותו בטוח שהוא לא יכול להחזיק מעמד. ובכל זאת, הוא מצליח להבקיע לו מעבר מבעד לשלג-עד שעל ראשי ההרים ולפרוח למרות המאמץ. בראש ההר יש רוחות חזקות וסערות אדירות אבל אחרי שהכל עף ונעלם נותר מישהו אחד על ראש ההר – האדלוייס. שום סערה לא יכולה לו, לעולם הוא יהיה שם, קטן ועדין, אבל חזק יותר מכולם.</p>
<p>כל הזמן הזה הדודה מספיקה להוציא לחם מן הקופסא המעוטרת ולחתוך כמה פרוסות בסכין גדולה. היא מניחה את צלוחית החמאה והריבה ואני חושבת לי שאולי היא לא מדברת על הפרח? אולי היא מתכוונת למישהו אחר? מישהו אחר ששורד ומחזיק מעמד למרות הסערות והסופות. מישהו אחד שהוא בעצמו אדלוייס כזה. אבל מי?![2]</p>
<p>פרק נ&quot;ה</p>
<p>לימודים שהביאו שידוך</p>
<p>ב'בית יעקב&rsquo; של ברגן בלזן, לא צלצלו צלצולים.</p>
<p>הבנות התאספו להן מעצמן, נערות ששרדו את התופת ומצאו את עצמן על ראש ההר שאחרי המבול. משקיפות על העולם שהיה ומגלות שהוא איננו ולעולם לא ישוב.</p>
<p>בשנים הארוכות, במסדרים האינסופיים ובבונקרים המחניקים, הייתה מין תחושה שמישהו ממתין מעבר, יום יבוא ואפשר יהיה לבכות על הכל בזרועותיו המנחמות, רק יסתיים הסיוט וישובו החיים. אבל הסיוט לא הסתיים, כי החיים לא שבו.</p>
<p>הכל נחרב. כל התפאורה של החיים הקודמים, עם הרחובות בשכונה היהודית, עם האחים הקטנים בקסקטים והאחיות החמודות בצווארוני המלמלה, בתי הכנסת ההומים, בתי הספר היהודיים, החצרות החסידיות, הישיבות, מחנות הנופש בהרים והנסיעות לסבא וסבתא ברכבת. כלום&hellip; הכל שקע כמו תמונה של פאטה מורגנה בחולות הלוהטים. לא היה לאן לחזור ולא היה למי. לא נותרו ידיים אוהבות שיפרשו מולם ויהיה אפשר להתנחם בחיבוקם האוהב, הממתין.</p>
<p>אף אחד לא המתין, שום דבר לא נותר. היה מבול והסתיים, והם, ניצולים מן התיבה יצאו ממצמצים אל אור השמש ושאלו את עצמם: &ldquo;מה עושים הלאה?&rdquo; כשאפילו כסא מן הבית לא נותר כדי לשבת עליו&hellip;</p>
<p>הבנות בברגן בלזן מצאו את עצמן חסרות כל. הייתה להן רק הבדידות ושמלות הפסים ואיש לא הבין אותן.</p>
<p>העולם בחוץ היה צבעוני, זוהר, מנסה להשתקם מן המלחמה האיומה ולפצות את עצמו על כל מה שלא היה. בחנויות החלו להימכר מוצרי מאכל. חלונות הראווה התמלאו במאכלים טריים ועסיסיים. אינסוף של עוגות וממתקים, לחמניות, פירות וגבינות. הכל נערם בפרדוקס לצד שלדי בנינים חרבים מן ההפצצות, רחובות שלמים שרופים ומופצצים. כמו עלים ירוקים שצומחים מן העץ השרוף ואינם ממתינים שיבואו לפנות את הגדם&hellip;</p>
<p>הבנות יצאו מן המחנה והחלו לחפש את החיים. השלטון האמריקאי אִפשר בהעלמת עין ובהסכם שבשתיקה &lsquo;להתארגן&rsquo;. זו הייתה המילה שהמציאו אחרי המלחמה בשביל היהודים האומללים מברגן בלזן, וגם בשביל הגרמנים מסביב, להתארגן לחיים החדשים, להתארגן עם כל מה שאין. הגרמנים המקומיים פתחו בפני היהודים את הבתים והחנויות, מבוהלים, מפוחדים והלומים מן המהפך הפתאומי.</p>
<p>היהודים התחילו להיכנס לבתים ולקחת לעצמם פריטי לבוש ומאכל. כאן נעליים ומחט. שם ככר לחם ומטרייה. הם לא סחבו פסנתרים מהבתים, למרות שאף אחד לא היה עוצר אותם. ולמרות שכל מה שלקחו מהם לעולם לא יוכל לחזור באמת. אבל הם לקחו פיסות קטנות ממה שהיה צריך כדי לחיות, וזהו&hellip;</p>
<p>הגרמנים, שהפכו להיות כלבלבים כנועים, עמדו בצד החנויות והבתים, שואלים את עצמם, איך היהודים מסתפקים במעילים ונעליים ולא שוחטים אותם בידיים ממש.</p>
<p>היהודים לא שחטו, הם היו המומים והתהלכו כמו בתוך בועה. הכל היה לא ממשי ובלתי אפשרי. הם היו צלליות של עצמם המחפשים את שברי האישיות שלהם, בתוך שביל עלום של עתיד, על אדמתה השחורה של גרמניה.</p>
<p>ואחרי הבגדים והכלים, הבנות החלו להצטלם. לבושות יפה, מסורקות, מחייכות, באות אל הצלם ומחכות לתמונה שתגיע ותהיה להן כמו מסמך בעל ממשות, על עצם היותן קיימות. המון תמונות צברו הבנות מן התקופה שלאחר השחרור, המון מסמכים המעידים על החיים.</p>
<p>בכל התמונות יש לאמא מגפיים חומים וחדשים, בן הדוד מאנגליה נתן לה והיא קיבלה את המתנה בתודה. הסתרקה יפה, חייכה ויצאה להצטלם, היא ורות'קה. הנה אנחנו, בנות צעירות ומחייכות, לבושות היטב ונעולות במגפיים. הנה, רואים? הסתיימה המלחמה הארורה.</p>
<p>אחר כך, כשהייתה בבלגיה, ונכנסה לחנויות היא הייתה צריכה להזכיר לעצמה: &ldquo;נאדז'ה, אי אפשר לקחת יותר, יש על הכל תוויות של מחירים. כאן משלמים&hellip; מ-ש-ל-מ-י-ם!!! גמרנו להתארגן וחזרנו אל החיים השפויים&rdquo;. אבל אז הכל היה כל כך הזוי, מטורף.</p>
<p>הבנות הכריחו את עצמן לחזור אל השפיות. הן היו מתאספות ללמוד קצת, אף אחד לא נתן תעודות ולא ביקש השכלה, אבל הן רצו. מין בית ספר מאולתר שלמדו בו קצת חומש ונביא, מחשבת ישראל ועברית. מזכרת קלושה, בבואה עצובה לסמינר הגדול בקרקוב שאיננו&hellip;</p>
<p>רבקה הורוביץ, מנהיגת הקבוצה הקטנה, הספיקה להיות מורה צעירה עוד בימים היפים של קרקוב, היכן שהיה הבניין הגדול והמרשים וקולו של הרב אורליאן הדהד בין החדרים. היא הספיקה לשמוע את הגברת שרה שנירר, אי שם בשנים היפות של פולין, לפני המבול הגדול, והפכה למנהיגת הקבוצה.</p>
<p>אמא, לעומתה, מעולם לא למדה ב'בית יעקב&rsquo;, ומלבד ערבי השבת בגטו לודז&rsquo;, כשידיה חופנות כפית סוכר וכפית קמח, הייתה לה הפעם הראשונה בחבורה שכזאת. אבל נעימותה ואישיותה הביאו לה מקום של כבוד בחבורה, מהר מאוד.</p>
<p>לרבקה הורוביץ היה אח, אח בברגן בלזן, שייך לקבוצה הזעומה שהתעקשה לשמור על חיי הדת במחנה, לארגן מטבח כשר ולדאוג למנייני תפילה. שׁוּלֶם דוּוִיד היה האח היחיד ששרד ומצא את אחותו באורח פלא במחנה בברגן בלזן.</p>
<p>וככה קם ונהיה השידוך. רבקה הציעה את התלמידה החדשה שלה לאחיה. ואחיה ידע מיד שזו הבחורה שיכול היה לחלום עליה גם בימים הטובים. הם היו הזוג הראשון שהתארס על אדמת ברגן בלזן.</p>
<p>רוחות ההורים והאחים ריחפו מסביב, על אדמתה השחורה של ברגן בלזן, להיות שם ברגע המרגש הזה, לאסוף קצת את כל הדמעות שאי אפשר לבכות ולאחל להם &lsquo;מזל טוב!&rsquo;</p>
<p>אמא ואבא התהלכו בתוך ענן של אושר. הם ידעו מיד שהשידוך הזה הוא נס, נס גלוי על פתחו של הגיהנום, נס שהפך את הימים והזכרונות לחבילה קשורה היטב מן העבר, והנה נפתח בפניהם צוהר חדש אל העתיד.</p>
<p>ולילה אחד, בברגן בלזן, חלמה אמא חלום נורא, ואז היא ידעה שבכל זאת הצוהר עדיין קטן מדי.</p>
<p>החלום היה מוחשי ומבהיל. אביה היה שם, כמה שנים לא ראתה את אביה?! חמש שנים? היא נפרדה ממנו בפביאניץ כשהייתה עוד נערה צעירה כל כך, אבל מעולם לא שכחה אותו. דמותו הטובה ומלאת החום והעוצמה ליוותה אותה בגטו ואחר כך בהמבורג והדריכה אותה ברגעים הכי קשים.</p>
<p>אביה שקיבל מידיה את הגמרא בימיו האחרונים ונתן לה בדואט מופלא סטירה ונשיקה אוהבת. בחלום הוא היה ממשי והיא רצתה לתפוס אותו בשתי ידיים. אבל אביה לא היה שמח ומבטו היה נוקב. הוא לא אמר לה כלום או שאולי שכחה מה אמר? הביט עליה כמו שמביטים בילד שטעה, ששגה, ושמצפים ממנו לשנות זאת&hellip;</p>
<p>כשהתעוררה היא זכרה רק את דמותו המוחשית ואת מבטו הקודר. אמא הייתה מבוהלת, מה לא טוב בחייה? ממה אביה כל כך לא מרוצה? והרי החתן שזכתה בו הוא כל מה שהוא בעצמו היה בוחר בשבילה, בזאת אין לה כל ספק. אז מה כן?! מה יכול להיות?!</p>
<p>היא ידעה, לא לשווא הוא הגיע ממקומו בגן עדן. היא כמעט יכלה לגעת בו, הוא רצה לומר לה משהו. והוא רצה לבקש ממנה&hellip;</p>
<p>מהר מאוד הכל התבהר בתוכה. והיא ידעה מה אביה רצה להגיד. פתאום זה היה ברור לה ולא נותרה לה שום שאלה. כן, זה מה שהוא רצה להגיד&hellip; היא יודעת&hellip; היא יודעת&hellip;</p>
<p>פרק נ&quot;ו</p>
<p>מה שאביה רצה להגיד</p>
<p>זה הפרק שלא הרבה מדברים עליו, הסיפורים של הניצולים נגמרים באופן חגיגי כלשהו - החמישי במאי, השחרור, החגיגות, ההתאקלמות והחיים החדשים. אבל האמת שהיו כמה פסים מכוערים בחגיגה הזאת. ומכיוון שאנשים לא אוהבים לקלקל את הסיפור, אז הם לא מספרים אותו.</p>
<p>במחנה שררה הפקרות בלתי נסבלת.</p>
<p>הצעירים והצעירות ששרדו את שנות הטבח, גילו את עצמם בעולם חדש ומפתיע. הכל פתאום היה מותר. החנויות היו פתוחות בפניהם ובמטבח של המחנה חולקו מנות מזון והם שוב לא רעבו לפת לחם. הם היו חיים ותהו מה בעצם עושים עם המתנה האדירה הזאת.</p>
<p>צעירים וצעירות ששנות הנערות המשמעותיות של גיל ההתבגרות עברו עליהם במאבק לחיים, ופתאום הכל הסתיים בבת אחת, ואיש לא נותר שם כדי לומר להם איך בעצם אמורים לחיות בחיים הרגילים.</p>
<p>לא היו הורים ולא היו אנשי חינוך, לא הייתה מסגרת רגילה של משפחה וכללים ומוסכמות. ורק היה הצורך הנואש ההוא לפצות את עצמם על השנים הקשות וליהנות. ליהנות כל מה שאפשר&hellip; ליהנות בכל דרך בכל מצב&hellip;</p>
<p>משהו קלוקל פשט באוויר&hellip; לא הייתה לשום דבר משמעות ממשית. לא היה עתיד ולא היה עבר, הללו נשרפו בכבשנים והותירו אחריהם רגע דל של הווה שצריך לנצל, כמה שיותר לנצל, וכך פשתה ההפקרות המוסרית.</p>
<p>אביה ראה את הכל משמים. אמא הייתה בטוחה בזה פתאום והיא והחתן שלה צעירים כל כך, נלהבים כל כך, וחיים בעצם, באותו מחנה גדול. אבא שלה לא אהב את זה. הוא היה רוצה שהם יהיו מאורסים באווירה אחרת. הוא היה מצפה ממנה, הילדה היחידה שנותרה לו מכל שנים עשר ילדיו, שלא כך הם יתחתנו.</p>
<p>היא סיפרה הכל לחתן שלה, בחור צעיר, אבל יצוק-עופרת והוא הסכים והבין. המתירנות מסביב רקדה באין מפריע, חמיו מן השמים צודק&hellip; לא! כך לא מקימים בית טוב.</p>
<p>התארגן לו אוטובוס עם אישורי כניסה לבלגיה. דיברו על המדינה הזאת שהייתה כמעט אלמונית בשבילם. אמרו שיש בה קהילה יהודית שמנסה להשתקם שוב ואין שם הרבה אנטישמיות. בלגיה היא לא פולין ולא גרמניה, יש אפשרות להתבסס שם, בינתיים עד שיהיו סרטיפקטים לישראל&hellip; ואבא ואמא נרשמו לשיירה היוצאת מברגן בלזן.</p>
<p>ברגע האחרון ניגשה נערה צעירה לאמא וביקשה ממנה לוותר על מקומה. היא גם עומדת להינשא ורוצה לצאת עם החתן שלה. אמא גם הייתה מאורסת. אבל ויתרה. מילא, היא תיסע בקבוצה הבאה ובינתיים החתן שלה ימצא קצת מקום שבו הם יוכלו להתאקלם.</p>
<p>אבל הקבוצה הבאה לא יצאה. פתאום נסגרו הגבולות והפליטים נותרו חנוקים בתוך גרמניה, על האדמה הארורה והמקוללת שבערה ממש מתחת כפות רגליהם כל יום מחדש. לא לבלוע ולא להקיא. ארץ ישראל תחת שלטון המנדט, השלטון שמטביע אוניות מעפילים ולוקח את השרידים לקפריסין. וארצות הברית אף פעם לא באה בחשבון. רות'קה נסעה כבר עם קבוצה מאורגנת. ואמא נותרה לבדה בברגן בלזן, יודעת שאי שם בבלגיה ממתין לה בחור צעיר וטהור-מבט שהיא כל עולמו והוא כל עולמה. ובינתיים, היא סופרת את הימים הארוכים שהפכו לחודשים ועדיין לא הסתיימו.</p>
<p>לא היו טלפונים ולא כתובת דואר ברורה, אמא הייתה מוכרחה להאמין שהחתן ממתין לה בדיוק כמו שהיא ממתינה לו. ורק ההיאחזות בתקווה הגדולה נתנה לה עוד כוח לצלוח יום נוסף בברגן בלזן.</p>
<p>יום אחד נסע אחד הבחורים לבלגיה. הייתה לו אשרת כניסה ואמא הביאה לו תמונה שלה. אחת מאותן התמונות שהם הרבו לצלם אחרי השחרור. הידיד הפך את התמונה וכתב עליה באותיות מהירות. מזכרת מהדבר הכי יקר שלך, המצפה לך.</p>
<p>התמונה היום אצל אמא ואבא באלבום ועליה השורות הספורות ההן, המקפלות בתוכן את החודשים הארוכים שהתארכו ללא סוף. שנה וחודש(!) המתינה אמא. שנה תמימה ועוד חודש שלם הייתה מאורסת לבחור יקר ולא יכלה להגיע אליו.</p>
<p>רק אחרי יותר משנה היא הצליחה להשיג את האשרה המיוחלת והגיעה לאנטוורפן. להינשא שם ולבוא אל החדר[3] שהכין לה בעלה, היכן שנדחסו גם מצידו, שנה וחודש של געגועים בלתי נסבלים לנערה הצעירה שנותרה שם מאחוריו בברגן בלזן.</p>
<p>אביה ביקש ממנה בחלום, והיא, ילדתו הקטנה קיימה. תקופת האירוסים שלהם הייתה כמעט כמו בבית, אבל היא שילמה בעבורה שנה של המתנה קורעת לב ומלאת חששות וחוסר וודאות.</p>
<p>עכשיו הוא היה שמח. והוא בא אל החופה הזעירה שהקימו להם, עם המניין המצומצם והשמלה הפשוטה של הכלה. הביא איתו את האמא ואת האחיות הגדולות ואת הגיסים ואת האחים ואת כל האחיינים והאחייניות. כולם היו שם. מצטופפים מתחת לשמיים המכוכבים. ועימם פמליה שלמה של סבים וסבתות, כל משפחת הורוביץ הענפה והמכובדת ששורשיה מגיעים עד רבי יהונתן אייבשיץ. כולם הופיעו לראות את הנערה הצעירה. נצר יחיד מכל היער המשפחתי המפואר..</p>
<p>המשפחה של אבא הגיעה גם היא. ההורים, הסבים, האח שהיה חתן של הרב מפביאניץ. האחיות שאבדו לו במהלך המלחמה והאח שצעק לו מעם המשאית: &ldquo;נתראה בגן עדן!&rdquo; עכשיו הם באו אל החתונה צופים בה מלמעלה.</p>
<p>דמעות המלאכים התערבבו שם בקול ברכות החופה. &ldquo;הנה&rdquo;, אמרו שם למעלה, &ldquo;הנצר אחרון שממשיך את השושלת. העלה היחיד שצמח מן השריפה והוא עדיין צומח בכוון הנכון&rdquo;. זו הייתה חתונה עמוסת משתתפים. למרות שאיש לא יכול היה לראות אותם. וכמה פיסות של דג מלוח עם כוסיות ליקר הספיקו לכולם[4].</p>
<p>פרק נ&quot;ז</p>
<p>לפגוש את סבא וסבתא</p>
<p>מחצית היום האחרונה בלודז&rsquo; מוקדשת לביקור בארמונות פוזננסקי, פסגת העושר היהודי בפולין. שיאו של פרק הגלות שבה עוד חשבו שיהודים יכולים לבנות ארמונות ולחיות כמו קיסרים.</p>
<p>הרב המדריך מציץ בתוכניה: &ldquo;מה עכשיו? ארמונות?! חצי יום יש לנו על האדמה הזאת, בואו נעשה משהו מועיל. מי שיישאר לו חשק לארמונות, ייסע לוורסאי בטיול לפריז, וייהנה&rdquo;.</p>
<p>כולנו איתו. ארמונות מעניינים אותנו עכשיו כמו השלג הפולני דאשתקד. מה כן?</p>
<p>יש התייעצות קצרה בדרגים הבכירים. והרב מציע - &lsquo;חֶלְמֶנוֹ&rsquo;. בדיוק בסביבה ומתאים לכל תוכנית.</p>
<p>חלמנו?!</p>
<p>אני מרגישה איך משהו בועט בי ישר לתוך הבטן. כולי מתקפלת מן הכאב. חלמנו? חלמנו, מכל המקומות בעולם?</p>
<p>איך אתם יודעים שמשהו מחכה לי בחלמנו?!</p>
<p>לאחר שגיליתי את האמת מאחורי הוילון, ידעתי שעלי לחפור קצת יותר באדמה. ולכן הגעתי ל'יד ושם&rsquo; בירושלים למלא &lsquo;דפי עד&rsquo;, עבור המשפחות של הורי. התחלתי עם השמות, הגילאים, משלח היד וכתובת המגורים.</p>
<p>מצאתי את סבא שלי, הרב יצחק אריה הורוביץ הי&quot;ד. והתחלתי למלא את הפרטים. פתאום נתקעתי.</p>
<p>&ldquo;נשלחו לאן?&rdquo; שאלה אותי שורת המחשב המוקלדת.</p>
<p>בהיתי בה. מה היה יעד הנסיעה של ההורים של אמא? של האחים והאחיות הרבים? לא היה לי שמץ של מושג. ידעתי שהם נלקחו מגטו פביאניץ במשאיות מרעימות. נעלמים לנצח מחייה של הילדה בת הארבע עשרה ויותר לא ראו אותה.</p>
<p>האחראית ב'יד ושם&rsquo; באה לעזור. &ldquo;מה הייתה השנה שבה הם נשלחו מהגטו?&rdquo;</p>
<p>&ldquo;1942&rdquo;</p>
<p>&ldquo;ומה היה הכיוון? אושוויץ?!&rdquo;</p>
<p>באמת לא היה לי מושג.</p>
<p>השארתי את הדפים פתוחים ואת השאלה מעקצצת בתוכי. הרי רוב הגטו נלקח לאותו מקום. מוכרח להיות מישהו שיודע לאן הלכו כולם.</p>
<p>בבית של ההורים היה &lsquo;ספר קהילה&rsquo;, כרך עב וקודר, זיכרון לקהילת פביאניץ. כל בוגרי השואה החזיקו את הכרכים האלה בבית, כמו קמיע קדוש לימים שעברו. אבל לא כולם העזו לפתוח את הדפים הצפופים. עכשיו הייתי בתוך העלילה - מסתורין בפביאניץ. ביקשתי רשות מאמא והתחלתי לדפדף. הכל היה כתוב באידיש, שמות של אנשים, זכרונות, מה היו? מה עשו? גלעד מצמרר. מצאתי את סבא שלי - &ldquo;הרב החסיד שמסר שיעור בדף היומי&rdquo;. נראה לי שאפילו אמא לא הכירה את הפרט הזה בחייו. דפדפתי הלאה ומצאתי:</p>
<p>&ldquo;מאי 1942. נערכה סלקציה, הצעירים נלקחו אל גטו לודז&rsquo;, וכל שאר בני הגטו נלקחו לחלמנו&rdquo;. חלמנו&hellip; החוורתי&hellip; מחזיקה את הספר באצבעות מלבינות.</p>
<p>הכרתי את הסיפור הנורא של חלמנו. המיתה המשונה, הזוועה, הרצח הבלתי נתפס. בחלמנו נרצחו האנשים בתוך תא משאית אטום. שאליו הוחדר צינור הפליטה של המנוע המופעל. הגז הרעיל אותם בייסורים איומים. הייתה זאת המוטציה האכזרית והפרימיטיבית של תאי הגזים.</p>
<p>אז זהו. לכאן נלקחו סבא וסבתא שלי, וכאן נהרגו שאר הדודים והדודות, מן הסתם באותו שבוע ואולי באותו יום. מאי 1942.</p>
<p>&ldquo;אמא&rdquo;, אמרתי לה כשאספתי איכשהו את עשתונותי, &ldquo;המשפחה שלך נרצחה בחלמנו?&rdquo;</p>
<p>&ldquo;חלמנו?!&rdquo; אמא לא הכירה, &ldquo;מה יש שם?&rdquo; אמרתי לה שאין שם כלום היום. קבר אחים גדול כנראה ואולי גם זה לא.</p>
<p>לפני המסע אמא שאלה על חלמנו ההיא. ואמרתי לה שלא זה לא במסלול.</p>
<p>ופתאום ארמונות פוזננסקי מתעוותים להם לחלמנו ואני בקושי יכולה לנשום.</p>
<p>אני מספרת את הסיפור הקטן שלי לכל הסטודנטיות והצוות, וזה עצמו מחזק את הרב באופן סופי שאכן חלמנו זה המקום הנכון.</p>
<p>האוטובוס יוצא בזהירות מלודז&rsquo; לעבר חלמנו, פניית פרסה זהירה והוא על הכביש בחזרה. הדם רץ לי בגוף, שוצף, סוער ולא נרגע. נסיעה קצרה, האוטובוס נעצר. המועקה בתוכי גוברת מאוד ואני יורדת ברגליים כושלות.</p>
<p>מה אני הולכת לפגוש כאן?!</p>
<p>המראה מדכא, זו האמת. יריעות פלסטיק מתוחות על האדמה, קוברות מתחתיהן חלקי גופות ועצמות. יסודות מופצצים ובורות פעורים ומבעיתים. זה מה שנשאר מגיא ההריגה הגדול הזה. אני אומרת פרקי תהילים על האדמה. שקט כבד משתרר&hellip; הרב מדבר&hellip; הכינור מנגן&hellip; כולן שרות משהו&hellip; בוכות&hellip; מתרגשות&hellip; איזה סוף מלא דמעות למסע. זהו, חוזרים לאוטובוס. אני מסתובבת, שוקלת טון וחצי ומרגישה שלא היה לי מקום להניח את כל מה שסחבתי בתוכי.</p>
<p>רגע לפני המדרגות שואלת אותי שקד: &ldquo;חנה, איך אמרת שקוראים לפרבר ההוא ממנו הם באו?&rdquo;</p>
<p>&ldquo;פביאניץ&rdquo;, אני אומרת.</p>
<p>&ldquo;פביאניץ?&rdquo; ניצתות לה העיניים, &ldquo;בואי תראי משהו&rdquo;. אני הולכת אחריה. מאחורי קיר גדול חקוק שלט מתכת שחור שאותיות עבריות ופולניות צרובות בו.</p>
<p>אני לא מאמינה. המילים מכות בי בכל הכוח ואני מתחילה לבכות:</p>
<p>&ldquo;לזכר יהודי עיר פאביאניץ</p>
<p>שנרצחו במקום זה ועצמותיהם קבורים בקבר אחים</p>
<p>כבוד לזכרם! יוצאי פאביאניץ. מאי 1942&rdquo;</p>
<p>הבנות הולכות אחרינו בשתיקה. המומות מן הגילוי ומן ההשגחה הפרטית המופלאה.</p>
<p>&ldquo;את מצאת אותם&hellip;&rdquo; הן אומרות, נוגעות בדבר האמיתי שקורה מול עיניהן, &ldquo;את פשוט מצאת אותם&hellip;&rdquo;</p>
<p>בסוף אני מוציאה מצלמה. &lsquo;הנה אמא&rsquo;, אני חושבת לעצמי ולא אומרת כלום. &lsquo;הנה המתנה שהבטחתי. אלוקים שלח לי אותה בלי שידעתי אפילו&rsquo;[5].</p>
<p>פרק נ&quot;ח</p>
<p>לעלות לארץ מפולין</p>
<p>היום חוזרים הביתה. הבנות אורזות מזוודות ומבקשות להצטלם בתמונות פרידה.</p>
<p>שקד חוזרת אל הכלב שלה, ויעל אל הבית הגדול ברחובות. אילנית תחזור אל הזיכרון של הסבתא ניצולת השואה ושיר אל הילדים.</p>
<p>החיים ממשיכים מכאן מאותה נקודה, וכולן עולות באותה תחנה ממנה ירדו. הרכבת תאסוף אותן שוב, אבל הן כבר אחרות.</p>
<p>מבחוץ הכל אותו דבר, הג'ינס, הצעיף הצבעוני. החיוך והשיער הארוך. אבל מבפנים כל אחת נסעה לאיזה עומק חדש ומשם כבר החיים לא יכולים להיות אותו דבר.</p>
<p>מסביבי יש קיטבגים בכל הגדלים, צחוק וחיבוקים ותחושה של רגעים אחרונים. סטודנטיות מכל הארץ הפכו להיות חבורה אחת שמצלמת תמונות בהבזקים ומלאת הבטחות לשמור על קשר.</p>
<p>משהו חדש נולד כאן באוויר הקר של פולין. מחשבות חדשות נולדו ומחשבות אחרות מתו. דם חדש פועם כאן.</p>
<p>טניה ניגשת אלי. מזוודת ענק בידה האחת ותרמיל בשנייה. היא מניחה את שניהם על הכביש לצד האוטובוס ושואלת אותי: &ldquo;איך זה שחוזרים ככה?&rdquo;</p>
<p>&ldquo;ככה מה?&rdquo; אני שואלת.</p>
<p>&ldquo;ככה&rdquo;, היא עונה. העיניים הכחולות אפורות שלה נוצצות יותר מתמיד והשיער החלק והבהיר עף קדימה בהתרגשות, &ldquo;ככה, אחרי כל מה שהיה ודיברנו, שבכינו והתחברנו והרגשנו, ככה, לקום וללכת ולהיפרד? אני לא יודעת איך עושים את זה&rdquo;.</p>
<p>האמת שנראה שאף אחד מסביבי לא יודע, וכולנו קצת המומות מן הרגע הזה שהגיע ובו צריך לקום ולחזור אל כל שהשארנו מרחק שנות אור מאחורינו.</p>
<p>המדריכה הבטיחה שבת גיבוש בעוד כמה שבועות, וזה מצליח קצת מאוד להרגיע אותנו.</p>
<p>אתמול בלילה היה מין סימפוזיון גדוש דמעות והתרגשות. טניה דווקא ביקשה לדבר ראשונה.</p>
<p>היא אמרה: &ldquo;אולי לא תאמינו. אבל השבוע הזה עליתי סוף סוף לארץ.</p>
<p>הפעם הראשונה שעליתי לארץ היה כשהייתי ילדה בת שתים עשרה שההורים שלי החליטו שלא טוב להיות יהודים במולודובה, וארץ ישראל מחכה להם, ולכן הם ארזו את עצמם, שמו גם אותי לצידם, כמו עוד חפץ במזוודה, ועלו להם לארץ המעצבנת הזאת, עם השפה שלא מבינים בה מילה. הילדים הלא מחונכים, המורות הלא משתלטות והחדר הקטן והצפוף שלי שלא ניסה אפילו לפצות אותי על החדר היפה שעזבתי לא מזמן.</p>
<p>שנאתי הכל. הכל היה רע. למה הביאו אותי לכאן בכלל? מה היה חסר לי במולדובה עם קטיה, החברה הכי טובה, וכל קבוצת הטניס שלי? הייתי תלמידה טובה בחו&quot;ל, אחת שמקובלת בחברה ואוהבים אותה. נבחרתי כל שנה מחדש לוועד כיתה והיינו חבורה מגובשת שחוגגת יומולדת וכאלה. ובארץ הייתי עולה חדשה, עם מבטא דביק, לימודים קשים וחברה שאי אפשר להסתגל אליה. למה ההורים שלי עשו לי את זה? מה אכפת מהארץ ישראל הזאת ומכל היהודים שגרים כאן? מה בכלל יהודי בי?! מה אני אשמה שהם נזכרו שאיכשהו בדי. אן. איי. שלהם יש משהו יהודי. לא רציתי ולא שאלו אותי, העלו אותי על מטוס ואמרו לי &lsquo;וולקאם לארץ ישראל!&rsquo;</p>
<p>הגוף שלי היה כאן. אבל אני עצמי הייתי במולדובה. לא עליתי לארץ, עוד לא.</p>
<p>ועכשיו עליתי!&rdquo;</p>
<p>טניה מסמיקה. מה שעושה אותה חמודה אפילו יותר.</p>
<p>&ldquo;בשבוע שהייתי כאן, עם כל הסיפורים של הרבנים, של המדריכות ושל חנה, הבנתי למי אני שייכת בעצם, למה אני קשורה, מי העם שלי ומה אני נושאת על הגב שלי, כנציגה לקבוצת העילית הזאת.</p>
<p>ופתאום אני מרגישה שהעם הזה מתאים לי. העם הנרדף והמושפל הזה שכל הגויים רוצים להרוג אותו, כי הם לא יכולים לשאת את העוצמות והכוח שלו. העם הזה שיודע להישאר חזק כל כך גם כשמנסים לשבור אותו בכל הדרכים. שממשיך לצום גם כשהוא גווע מרעב, ושמניח תפילין גם כשרואים את העשן של המשרפות. העם הזה מתאים לי, השליחות שלו מדהימה אותי, האתגר להיות יהודי הוא משהו חדש בשבילי ואני רוצה להיות חלק מכל זה.</p>
<p>אני עולה היום לארץ&hellip; אני מוכנה לעשות עליה&hellip; מוכנה להיות יהודייה!&rdquo;</p>
<p>היו מחיאות כפיים וחיבוקים, טניה בכתה קצת וכולנו היינו איתה.</p>
<p>אחר כך דיברו עוד בנות, סיפרו קצת סיפורים אישיים. רותם דיברה על הכשרות, סיפרה על הסנדוויץ&rsquo; מתחנת הדלק.</p>
<p>&ldquo;ההורים שלי חילוניים, אבל סבתא שלי עוד הדליקה נרות לשבת. הם עלו מעירק אחרי ההשכלה וכבר לא שמרו הרבה ולא נתנו לדברים חשיבות. בבית שמרנו קצת כשרות, אבל אני התנערתי גם מזה. זה היה נידמה לי ארכאי, מיותר, משהו שלא היה להורים שלי מספיק אומץ כדי להתפטר ממנו, למרות שהם עצמם אקדמאיים ומשכילים. אחרי הסיפורים של כולם, כאן הרגשתי שאי אפשר על האדמה הזאת לגעת באוכל שהוא לא כשר. דוד של חנה היה ילד קטן ולא נגע בנקניק לא כשר בגטו לודז&rsquo;, עם כל הרעב. ואני, כמעט בת עשרים וחמש, שבעה, רגועה ויהודייה בדיוק כמותם, יכולה לחלל את הזיכרון שלהם ושל כולם כל כך בקלות?! לבגוד בברית הזאת שיש בינינו היהודים לבין האלוקים? אני לא יכולתי, הלוואי ואוכל להמשיך לעמוד בזה&hellip; תתפללו עלי&hellip;&rdquo;</p>
<p>הייתה גם יעל. היא סיפרה שברגע שראתה אותי עלה בה הכעס. &ldquo;רציתי שיביאו לנו ניצול שואה מקומט עם קול רועד ומספר על הזרוע, מישהו שיצביע ויגיד: &lsquo;כאן הייתי!&rsquo; וכולנו נבכה איתו. ופתאום מגיעה לי איזו גברת מטופחת עם חיוך של מיליון דולר והיא מספרת שהיא דור שני ויש לה אין סוף סיפורים נשגבים.</p>
<p>לא רציתי סיפורים נשגבים. רציתי לחוות סוג של דיכאון עמוק, עם בכי שלא מפסיקים וצער שאתה מרגיש אותו חותך בלב. רציתי להרגיש וחשבתי שרק השביל של הזוועה מוביל לשם. בסוף הרגשתי, דווקא עם סיפורי האור של חנה, הרגשתי את הלב שלי אפילו יותר&rdquo;.</p>
<p>הרבה זמן נמשכו הדיבורים והדמעות. דלתות שאף אחד לא הכיר נפתחו ומילים שלא חשבו שיש, נאמרו. סיפורים שקיבלו פתאום סוף אחר ואור חדש שנגה על כולנו.</p>
<p>הלכנו לישון בסוף. אבל מי באמת יכול להירדם?!</p>
<p>פרק נ&quot;ט</p>
<p>חרצנים על המדרכה</p>
<p>שוב אנחנו בוורשה, בדרך לשדה התעופה. העיר הגדולה והמיתממת, עם שלטי הפרסומת הגדולים והכבישים הרחבים וכל האותיות באנגלית, בדרך אל שדה התעופה.</p>
<p>הכבישים חדשים וחלקים והרחובות נוצצים ויפים. חנויות, אנשים, חלונות ראווה וחשמליות. ושוב עולה בי הכעס הגדול על השקט הנורא הזה שקבר מאחוריו כל כך הרבה דמעות ובכי. כל כך הרבה אש ועשן, ועכשיו כאילו כלום, כי אין יהודים בוורשה, אין יהודים בכלל, אבל הפולנים ממשיכים לחייך.</p>
<p>&ldquo;וורשה יפה&rdquo;, אומרת יעל לידי.</p>
<p>&ldquo;לא הייתי נסחפת&rdquo;, אומרת לה טניה, &ldquo;אולי היא מודרנית, אבל יופי זה לא הצד החזק שלה&rdquo;.</p>
<p>&ldquo;אין ויכוח על זה שהיא נקיה&rdquo;, אומרת שקד.</p>
<p>&ldquo;ולישראלים זה בולט מאוד&rdquo;, צוחקת אפרת.</p>
<p>&ldquo;אני מעדיפה להיות ישראלית ולחיות בתל אביב עם עטיפות של קרטיבים על הרצפה ונהגים שצופרים ובאסטות על המדרכה, מלהיות פולניה עם חיוך פלסטיק ולב של אפס מעלות&rdquo;, אומרת יעל.</p>
<p>אני נזכרת פתאום במשהו, כמו חלון קטן שנפתח לי, איפה זה היה, בוורשה? בקרקוב? אני מתקשה להיזכר, אבל מרגישה פתאום את מה שיעל אומרת. הניקיון המרגיז והקר הזה. השקט הזה שמסתיר את כל הרעש. והשלווה, כאילו כלום לא היה כאן.</p>
<p>זה היה במסע הקודם שלי לפולין. אני ואחיותי עומדות מול הר של דובדבנים, פולניה מוכרת דובדבנים לתוך שקיות נייר חומות בכמה זלוטים. הערמה יפה והדובדבנים נוצצים כמו משחו אותם בלַכָּה.</p>
<p>ואבא מתלהב. &ldquo;הא!&rdquo; הוא אומר, &ldquo;בואו נקנה דובדבנים, זה בדיוק מה שהיינו אוכלים, דובדבנים בתוך שמנת&rdquo;. ופתאום יש לו הבזק בעיניים והוא חוזר להיות ילד קטן בקרקוב, היכן שאמא שלו מוזגת לו בצלחת פורצלן שמנת מכד זכוכית מעל הדובדבנים. והוא ילד קטן ומאושר מה'חיידר&rsquo;.</p>
<p>אבא מיהר לקנות את הדובדבנים והם היו באמת טעימים. פתאום תופסת אותי צילי בשקט, מנצלת את הרגע שההורים מדברים עם מישהי בפולנית, ואומרת: &ldquo;איכס. אני לא יכולה לסבול את הפולנים האלה, עם השקט הצבוע שלהם והמדרכות הנקיות האלה, וכל האנטישמיות שנשארה כאן&rdquo;.</p>
<p>בהברקה של רגע היא מניחה את החרצנים הקטנים על הכביש. &ldquo;בואי לא נשאיר להם מדרכה נקיה&rdquo;. היא אומרת לי ולאסתי. גם אני מניחה, מוודאת שאבא ואמא לא רואים, ומרגישה איך החרצנים הקטנטנים והילדותיים על המדרכה אמרו משהו. לא נקמה, ולא ענישה ולא כלום, הם רק אמרו את מה שלא יכולנו לסבול.</p>
<p>אני מספרת על זה לבנות. &ldquo;יש באיזה מקום כמה חרצנים של דובדבנים. חפשו אותם! הם שלנו!&rdquo;</p>
<p>&ldquo;אז למה לא סיפרת?&rdquo; תוקעת בי יעל זוג עיניים שחורות.</p>
<p>&ldquo;לא סיפרתי?! על מה?! שהשארתי חרצנים?!&rdquo;</p>
<p>&ldquo;לא. שנסעת כבר לפולין&rdquo;.</p>
<p>&ldquo;נכון. לא סיפרתי&rdquo;.</p>
<p>&ldquo;והיה נראה שעכשיו זה המסע הראשון שלך&rdquo;.</p>
<p>&ldquo;נכון. עכשיו היה המסע הראשון שלי, למרות שכבר הייתי בפולין&rdquo;.</p>
<p>&ldquo;טוב&rdquo;, מתרווחת הילדונת בת העשרים ושבע, &ldquo;אז עכשיו תספרי הכל מהתחלה. איך נוסעים לפולין ולא נמצאים בה במסע. קדימה!&rdquo; היא תולשת את האוזנייה שנותרה לה באוזן השנייה ותולה בי עיניים גדולות.</p>
<p>פרק ס&rsquo;</p>
<p>המסע שלא נסע</p>
<p>אבא ואמא לא השאירו חרצנים על המדרכה של פולין.</p>
<p>אבא היה קופץ קפיצות גדולות ומכוונות על פני הבורות האפלים של חייו. ישר אל כל הדברים היפים שהיו לו. הבית והמשפחה הגדולה בקרקוב, המאכלים הפולניים והחברים שנשארו איתו ללמוד עד מאוחר. אמא לא זכרה הרבה. היא הייתה כל כך צעירה כשהכל התהפך עליה והמאורעות היו כל כך בלתי נסבלים, עד שתהתה לפעמים בכאב, האם באמת הייתה לה משפחה רגילה עם הורים ואחים והכל? עם ארוחת בוקר וחלב חם ואמא שממתינה במטבח בשובה מבית הספר ותפוחים מסוכרים שמניחים בארון ומחלקים לכבוד שבת? היא ידעה שכל אלה אכן היו, אבל הם נותרו תמיד דהויים ומטושטשים עד שהייתה השאלה נפלטת ממנה בכאב גדול מידי פעם.</p>
<p>ויום אחד, אחרי שכבר ידעתי הכל ושמעתי הכל ושוב לא היה וילון באמצע הבית, החלטתי שהבשיל הזמן והמקום, צריך לקום ולנסוע לפולין.</p>
<p>אבא ואמא הנידו בראשם, הם היו מסופקים לגבי מסע שכזה. האם באמת יש להם כוח לשוב ולפגוש את הדרגשים שהם ישנו בהם? את היערות שהם חלפו על פניהם ואת המרצפות שעמדו עליהן בשעות המסדר האיומות?</p>
<p>אני תכננתי וחיפשתי תאריך מתאים, כזה שאף אחד לא מתחתן בו, לא צריך ללדת ואין לו תינוק קטן שמוכרח ללוות אותו בכל אשר יפנה. דפדפתי הלוך ושוב בלוח השנה, תוהה אם יש תאריך שעדיין לא כתוב על הדפים, ובחסד אלוקים עלי - מצאתי.</p>
<p>וככה, יום קיץ ערפילי אחד, מצאנו את עצמנו מסיעים את מזוודות הגלגלים שלנו בשקט מופתי, על אדמת פולין, כאילו חוששות לשבור משהו באוויר. היו שם ההורים, בעלי ואני, נחמיה בני ואשתו חיה מוינה, אחותי צילי ובנה, אחותי אסתי, ובני הדודים לבית פינקוסביץ - אברהם מרדכי [6]ואחותו בלומה מאנטוורפן.</p>
<p>אבא ואמא חזרו לפולין, אל הילדות שלהם. מצאנו את עצמנו בצד, מתלווים בזהירות אל כל פיסות החיים שלא הכרנו, מבינים פתאום עד כמה רחוקים אנחנו מעולמם. אבא דיבר פולנית, גם אמא דיברה פולנית, ופתאום, לראשונה בחיינו, שבנו להיות ילדים קטנים השואלים בכל רגע: &ldquo;אבא, מה הוא אמר?!&rdquo;</p>
<p>כשהיינו ילדים, מעולם לא עלתה השאלה הזאת. תמיד היו אלה ההורים, דוברי הפולנית, ששאלו אותנו, במבוכה קלה של אנשים שהילדים שלהם משיגים אותם: &ldquo;מה הוא אמר, הפקיד, בצרפתית?&rdquo;</p>
<p>היינו ביורדונוב, עיירת הנופש במרומי הקרפטים. אבא היה שם עם ה'חיידר&rsquo; שלו במסגרת של מחנה הקיץ שהתקיים בהרים, חודשים ספורים טרם התלקחה האש וכילתה את כולם בעשן ובחרי אף. אבל אז מי חלם בכלל? הם היו קבוצת ילדים, ספק נערים, שקמו כל בוקר אל האוויר הקריר משהו ביורדונוב ולגמו מן החיים את כוס האושר היומית. שדומה היה שלא תסתיים לעולם&hellip;</p>
<p>היה קשה לאתר את הבתים. פולין זזה קדימה במהירות ובמקום בתי העץ הנוסטלגיים בעיירות, קמים ועולים בתי אבן יפים וחדשים, ובתי העץ הופכים להיות החצר האחורית והמחסנים. אבל אבא, כמו נכנסה בו רוח עלומים, לא התעייף מלשוחח פולנית עם כל מי שהיה מוכן, ולשמוע ממנו איפה היה הבית של יאצ'ק או סטאשק ומה קרה עם הגברת הפולניה, זו שהיו באים לחלוב אצלה &lsquo;חלב ישראל&rsquo;[7].</p>
<p>עשרים שנה קודם הוא היה כבר היה שם, במסגרת נסיעתו עם &lsquo;אגודת ישראל&rsquo;, פגש בקשישה והזכיר לה נשכחות. אפילו את שם הפרה שלה הוא זכר - &lsquo;קראסולה&rsquo;.</p>
<p>הקשישה נדהמה. אחוזת התרגשות היא נבלעה בביתה, מחפשת משהו להעניק לילד הקטן מפעם שזוכר אפילו את הפרה שלה. היא שבה משם מתנצלת ובידה מעט ביצים, אוצר פז בימי הקומוניזם ההם. אבל עכשיו לא היה קומוניזם, ופולין המתחדשת מחקה את פולין ההיא, הנוסטלגית. בסוף נמצא הבית. הזקנה כבר עזבה את העולם, אבל ילדיה, הם החליפו מילים בפולנית מהירה עם אבא. בטח, הם זוכרים אותו, אמא הביאה לו ביצים. נכון? כמה שהיא התרגשה לראות אותו&hellip;</p>
<p>בקרקוב אבא שכר לנו כרכרה תיירותית בכמה זלוטים, וכשרצה הפולני להתחיל להסביר באנגלית על העיר, ביקש ממנו אבא את המושב והתפקיד. הוא פיטר את המדריך והתחיל לספר לנו באידיש חמה על העיר שלו, על המשפחה שלו, על החברים ועל ה'שול&rsquo;&hellip; אבא הכיר כל פינה וכל בית. כאן היינו קונים חלב ופה היינו יוצאים בימות החורף להחליק בשלג, כאן הייתה החנות של השכן שלנו, ופה&hellip; פה היינו חוזרים הביתה בשעת ערב מאוחרת, אחרי שעות רבות של לימוד תורה.</p>
<p>אחר כך נכנסנו לבית המלון, מבנה רגיל עם אולם קבלה הכי סטנדרטי שיש, אבל אבא היה כמעט היסטרי. הוא נכנס ויצא, התבונן בכניסה ובחן את המדרכה ושוב נכנס ושוב יצא. &ldquo;מה קרה?!&rdquo; נבהלנו.</p>
<p>כאן, אבא כמעט לא יכול היה לדבר. &ldquo;כאן ממש הייתה החנות שלנו&hellip; על המקום הזה מכרנו את הפירות האקזוטיים היוקרתיים&hellip; הם בנו את המלון על החנות&hellip;&rdquo;</p>
<p>פנינו אל פקידת הקבלה. האם היא יודעת משהו על המלון? מתי בנו אותו ומה היה כאן קודם? פשוט זו הייתה החנות של ההורים שלו&hellip;</p>
<p>הפקידה הפולניה הצעירה נבהלה. &ldquo;הו לא!&rdquo; היא ענתה, &ldquo;אני באמת לא עשיתי כלום&hellip;&rdquo;</p>
<p>למחרת הלכנו לראות את הבית של אבא. נכנסו אל הבניין שנותר על תילו. עלינו על המדרגות שאבא היה מקפץ אותן שתיים שתיים כילד של &lsquo;חיידר&rsquo; והצצנו על תיבות הדואר. הכל נשאר כשהיה, אפילו דלת הכניסה הנאה, אבל פנימה לא נכנסנו. הפולני סרב. ברק של פחד בעיניו.</p>
<p>&ldquo;רק לראות&rdquo;, ביקשנו, &ldquo;זה היה הבית של אבא&rdquo;.</p>
<p>הפולני הפך מאיים משהו. &ldquo;לא!&rdquo; הוא אמר, &ldquo;אי אפשר להיכנס!&rdquo;</p>
<p>נשארנו בחוץ. יורדים שוב את המדרגות שאבא ירד בהם ומרגישים שוב איך נלקח גם מאיתנו הבית הזה, הבית של אבא.</p>
<p>אבא נסע איתנו לְגור. גור שהתלקחה בתוכו כמו אש ולא כבתה מעולם, גם ברגעי הקור הגדול באושוויץ, גור שהייתה לו אבא ואמא וחברים ונתנה לו את הכוח להמשיך להיות יהודי חסידי למרות הכל. &ldquo;כאן&rdquo;, הוא אמר, מצביע על הכביש השומם בעיירה המנומנמת, &ldquo;כאן היה הכביש שחור מחסידים ונסע מאליו מתחת לרגליים שלהם. הרכבת הייתה מלאה כל כך, עד שאנשים היו נתפסים על הדלתות מבחוץ ונוסעים באוויר על כנפי האהבה והתשוקה לרבי. והשוטרים הפולנים היו פוכרים ידיים בייאוש, כי מה נותר לעשות עוד עם היהודים שנוסעים אל ה'ראבין&rsquo;.</p>
<p>היינו גם בבית המדרש הגדול שעמד שקט כמו כל הבתים הרדומים מסביב. &ldquo;כאן&rdquo;, הוא נגע במסגרת החלון, &ldquo;היינו מטפסים אחד על השני נקשרים עם הגרטלך[8] לעמודים, כדי לזכות לראות את פניו של ה'רֶבֶּה&rsquo; אפילו לכמה שניות&rdquo;.</p>
<p>אבא חזר וחי את הימים הנשגבים ההם, את ההתרגשות המלהטת ואת כל האהבה הגדולה מלאת הנעורים שהייתה לו. הוא הצביע על המקום בו היה עומד בחוץ, מקשיב לתפילתו של ה'רֶבֶּה&rsquo;, ומתמזג עם קולו העצום והמתלהט של ההמון הגדול. &ldquo;כאן היה יושב ה'רֶבֶּה&rsquo;, מכאן היה נכנס וכאן היה מתפלל. אבא הראה על המרצפות המדויקות, הוא חזר להיות חסיד גור של לפני המלחמה.</p>
<p>בטרנוב ראינו את כל מקומות המסתור. את שער בית החרושת שבו נמלט אבא מן האקציה, עם השוטר היהודי בפתח, את החנות של הצבע עם המרתף בראש השנה. אבא הצביע ורעד, הוא אמר: &ldquo;כאן ניצלתי, וכאן קיבלתי את חיי במתנה&rdquo;. בעלי אמר לו: &ldquo;אתה יכול לברך!&rdquo; והוא ברך: &ldquo;ברוך&hellip; שעשה לי נס במקום הזה&rdquo;, &lsquo;בשם ומלכות&rsquo;[9] ובדמעות.</p>
<p>ליער הילדים הגענו בדיוק ביום האקציה, יום הקדיש המשוער של הוריו. אבא חיפש לומר קדיש אבל לא היה לנו מנין. הכל ריחף באוויר והתערבל לנו בתוך השקט של העצים. אבא ואמא שלו, צרחות קריאות &lsquo;שמע ישראל&rsquo; וטרטור מכונות היריה. השארנו שם דמעות ופרקי תהילים וניסינו לחזור. אבל משהו בתוכנו נשאר שם, ממאן להתנחם.</p>
<p>כשהגענו למיידנק עלה השקט והחניק את הזכרונות והפטפוטים, אנחנו הלכנו על קצות האצבעות. חוששים לדבר ולהגיב ונושמים אך בקושי. נדמה שהזכרונות היו כל כך מוחשיים במקומות הללו, עד שהיה אפשר למשש אותם באוויר שסביבנו. חששנו לאמא ולאבא, פחדנו להכאיב או לפצוע, להיכנס היכן שאין רשות ולומר את המילה הלא מתאימה. הכל היה כל כך בלתי נתפס, עד שלא היה מקום למילים. אז שתקנו, חנקנו את המראות בתוכנו פנימה, אף קריאה לא עלתה מתוכנו, אף בכי, אף שאלה. אמא נכנסה ומיד יצאה, אמרה שהיא לא יכולה ואבא נשאר בחוץ.</p>
<p>זה היה המקום הטוב ביותר לדממה והיא לא התבקשה לפנות את מקומה עד קץ המסע בפולין. לאושוויץ הם לא הגיעו, זה היה מעבר ליכולת.</p>
<p>חזרתי הביתה. מרוקנת מזוודות, מחלקת מתנות ויודעת שיש משהו שנותר דחוס בתוכי עד למעלה. כל הדמעות שלא בכיתי הצטופפו שם, מענות אותי, מכאיבות לי ודוחקות בי כל כך, עד שיכולתי להרגיש אותן בעומק הנשמה.</p>
<p>כל הדמעות על מה שראיתי היטב, על מה שראיתי בחטף, ועל מה שלא הרשיתי לעצמי לראות. כל הרגעים הללו שהזזתי את הראש מהר מדי ושתקתי חזק מדי ושיקרתי את עצמי שכאילו לא היה כאן כלום&hellip; כאילו. כל מה שניסה לבוא ולגעת בי, להתחבר איתי, להרגיש איתי ואמרתי לעצמי אלף פעם בדקה: &ldquo;תיזהרי חנה! אל תעשי שטויות! אסור לבכות! אבא ואמא פה וצריך להגן עליהם&rdquo;. אז שתקתי, מרחתי חיוך של כאילו כלום והמשכתי הלאה.</p>
<p>אבל הדמעות המשיכו לחכות בתוכי וידעתי שיום יבוא ואצטרך לבכות את כולן.</p>
<p>הייתה חסרה רק פיסת חוט דקה כדי לחבר את המעגלים הללו שחיכו להיסגר. המעגלים של הסיפורים של אבא ואמא שהתחילו בקלטות המרצדות, שהמשיכו בכל המידע שאספתי ושהסתיימו בפתרון כל התעלומות מן הילדוּת שסובבו אותי. אבל פיסת החוט הזאת הייתה עלולה להביא אל השקט קולות רמים מדי. לכן לא השחלתי אותה ונתתי להכל להישאר ככה&hellip; פתוח&hellip; לא חם ולא קר&hellip; לא כאן ולא שם&hellip; תלוש&hellip; מסתובב&hellip; מחכה לרגע שבו אוכל לחזור לשם, להניח את כולי בתוך פולין, לנשום אותה עמוק, להרגיש אותה עד כאב ולבכות בלי הפסקה.</p>
<p>זה המסע הראשון שלי בפולין. הקודם היה רק ריחוף קל מסביב, רק עכשיו זכיתי לגעת.</p>
<p>אנחנו מגיעות אל שדה התעופה. גשם מעורב בשלג. מכניסות את המזוודות אל המסוע ומחכות בתור של הבידוק. הרמקולים מכריזים על טיסות בפולנית, ובעוד חצי שעה יוצאת זאת שלנו, הביתה.</p>
<p>פרק ס&quot;א</p>
<p>שבת גיבוש ברובע</p>
<p>רק עברו חודשיים מן המסע, ואנחנו נפגשות שוב, שבת גיבוש ברובע.</p>
<p>אל השבת אנחנו מופיעים בהרכב מלא: אמא ואבא, בעלי ואני ובני הצעיר אהרן, מוטי בני, כלתי רותי והנכד הקטן שלי, יוסי, הנין של אבא ואמא.</p>
<p>סמטאות הרובע היהודי מלחשות לנו סודות בני אלפיים שנה, ורוח נעימה של תחילת קיץ מכניסה משהו מתרפק וכוסף ישר לתוך הלב. אבא ואמא מתרגשים מאוד, הם רואים בשבת הזאת זכות גדולה ומלאים שמחה פנימית כזאת&hellip; שלווה.</p>
<p>אנחנו מניחים את החפצים והמזוודות. ויוצאים לכוון בית הכנסת &lsquo;החורבה&rsquo;. מישהו אמר שיש שם מעמד יוצא דופן של קריאת &lsquo;שיר השירים&rsquo;. כל הילדים הקטנים מתאספים במרפסת ובאים לקבל פני שבת[10].</p>
<p>יוסי בא איתנו, חמוד, מגוהץ וממש נדבק לאבא - הסבא רבא שלו.</p>
<p>אני הולכת בין אמא לבין רותי ופתאום מישהי מחייכת מולנו. ואיכשהו זו לא יכולה להיות היא.</p>
<p>אבל זאת היא. ניגשת ישר אלי ומתחבקת איתי חיבוק שלא משאיר ספיקות. מירי! אבל איך?</p>
<p>מירי לבושה בשמלה כחולה אלגנטית. ובמקום פתח צוואר ושרוולים קצרים, יש לה חולצת בסיס שנראה לי שאפשר לקנות רק בגאולה&hellip; מירי?! מי היה מאמין?!</p>
<p>היא עדיין בלונדינית עם שיער ארוך, עיניים ירוקות צחקניות, מלאות בכל האופטימיות שהיא אספה בעולם. אבל שמלה הכי לא קשורה שיש.</p>
<p>מירי מהמסע הייתה כל כך חילונית בלבושה, גדושת בטחון עצמי וזקופת קומה, מהאלה שנראה שיצטרכו לעבור את הסמבטיון, עד שמשהו באמת יתחיל להשתנות בחיים החילוניים שלהם.</p>
<p>ועכשיו ככה&hellip; עם שמלה של סמינר&hellip; מי הריץ אותה את כל הדרך?!</p>
<p>לא היה זמן לדבר על זה. הזמנתי את מירי לשיחה אחרי הסעודה והזדרזתי לבית הכנסת.</p>
<p>התפילה הייתה מופלאה. בית הכנסת העתיק-חדש, שירת המלאכים של הילדים ואמא מצידי האחד ביחד עם רותי מן הצד השני. הרגשתי מתעטפת בשמלת הכלה הזוהרת של השבת.</p>
<p>אחרי התפילה ישבנו עם כל המשפחה באולם שצמוד ל'אש התורה&rsquo;[11], דבוקים כמעט לכותל, עד שאבא שלי חזר ואמר בהשתאות, בלי הפסקה כמעט: &ldquo;איזו זכות לאכול סעודת שבת ולראות את הכותל! איזו זכות להיות כאן עם כל המשפחה שלי! איזו זכות! מי היה מאמין אי פעם שאזכה לכל זה?!&rdquo;</p>
<p>כשהסתיימה הסעודה המשפחתית שלנו, יצאנו לתוכנית &lsquo;עונג שבת&rsquo; בחיק הסטודנטים. קבוצת הבנים שנסעה גם היא לפולין וישבה באולם נפרד לסעודות השבת. נכנסנו קצת באמצע ההרצאה של הרב נויגרשל, נבוכים להפריע ונבלעים בתוך עצמנו.</p>
<p>הרב נויגרשל מביט באבא ואומר: &ldquo;מה אני מדבר? הנה לכם אחד שבא מ'שָׁם&rsquo; תשאלו אותו בעצמו&rdquo;.</p>
<p>בסוף השיחה הם באמת ניגשים לאבא ואמא, רוצים כמעט למשש אותם, את האנשים שהיו שם במשך שש שנים שלמות, בשנים הכי יפות של הנערות, ועדיין נשאר להם כל כך הרבה חיוך של אמת בעיניים.</p>
<p>הם רצו לדעת, איך אבא דאג לתפילין, לשופר ולסוכה בתוך אושוויץ? איך יכול היה לחשוב על משלוח מנות בברגן בלזן? איך יכול להיות שנשארה בו אמונה בתוך כל זה? והאם אפשר למשש את זה עוד קצת?</p>
<p>העברית של אבא קצת מקרטעת והסטודנטים מתגלגלים עם שלהם במהירות של מאתיים קמ&quot;ש, אבל אבא מבין. גם הסטודנטים מבינים, הם לא מדברים עברית, אלא שפה אחרת - שפת הלב.</p>
<p>ישבנו שם כמו בתוך חלום מעולם אחר. אבא בקפוטת השבת המבריקה, חבוש ב'ספודיק&rsquo; – ה'שטריימל&rsquo; הגוראי, במבטא האידישאי-בלגי, אמא בחיוך חם, זקופה ולבושה היטב, משיבה להם בעזרת התרגום שלי.</p>
<p>וכולם שמסרבים ללכת ורוצים להישאר עוד קצת בתוך מעגל האור הזה של ההורים, להרגיש שוב ושוב את התשובות ולשמוע אלף פעמים על החינוך, על הכוח ועל האמונה.</p>
<p>מאוחר בלילה, ישבתי על גדר אבן לחה מטל עם מירי, מנסה להבין איך באמת היא הגיעה אל השמלה הצנועה שלה.</p>
<p>&ldquo;אני עברתי הרבה דברים בחיים שלי&rdquo;, היא אמרה, לוחשת את המילים אל ה'אוויר הרים צלול כיין&rsquo;. &ldquo;כן&rdquo;, אמרתי לה, &ldquo;אני יודעת לפחות חלק&rdquo;.</p>
<p>הכרתי את הסיפור. היו לי כבר כמה שיחות איתה על המושבים של האוטובוסים בפולין. הסיפור שלה היה טראגי. הורים שנפטרים בחטף בזה אחר זה ומותירים אותה, צעירה מאוד, לגדל שני אחים קטנים באמצע כלום.</p>
<p>מירי אומרת: &ldquo;הצלחתי לאסוף את עצמי ולהדביק הכל בחתיכה אחת בלי סימנים. הייתי באמת טיפוס חזק ואופטימי, ככה נולדתי. מתנה&hellip; מסוג המתנות שרק אחרי זמן מבינים למה קיבלו אותן. לא הייתי במשבר. להיפך. הרגשתי שהתמודדתי יפה מאוד. וכל הכבוד לי.</p>
<p>ואז הלכתי לשמוע שיעורים בקמפוס. הייתי כבר לקראת תואר שני בייעוץ חינוכי, לא נלחצתי מלשמוע והשיעורים היו נעימים מאוד, משוטטים רק בפאתי היהדות, נוגעים בעדינות כמו עיסוי הוליסטי של ידיים טובות מאוד. לא משהו שיגרום לך לאבד את הראש, רק לטעום, לדעת, להכיר.</p>
<p>לפולין נסעתי כמו חלק מהתוכנית. כשהייתי בתיכון לא הצטרפתי למסע לפולין. הוא היה נראה לי מדי משהו שעושים בו צחוקים ושופינג ולא מספיק רציני בשבילי. &lsquo;נפש יהודי&rsquo; הציע מסע מסוג אחר ואני הצטרפתי אליו בשמחה. אולי&rdquo;, היא מחייכת בעיניים ירוקות וקצת מסמיקה, &ldquo;אם הייתי יודעת לאן הוא יביא אותי בסוף, הייתי חושבת פעמיים&hellip;</p>
<p>ידעתי שיהיו רבנים שידברו על עניינים של יהדות. ידעתי שתהיי גם את, דוסית מוצהרת עם הסיפור של ההורים. &lsquo;זה בסדר&rsquo;, אמרתי לעצמי, &lsquo;מעניין אותי לשמוע&rsquo;. אבל בסוף הכל נסע על כביש אחר לגמרי ממה שהכרתי. כבר לא יכולתי לעצור באמצע האוטוסטרדה, לא הייתה לי שום ברירה ומצאתי את עצמי עפה&hellip; עפה עד השמים.</p>
<p>הגעתי לפולין עם חברה טובה, ציפיתי שתהיה לי שם פינה של שקט ושאוכל לפגוש את עצמי, אבל באמת טסנו קדימה הרבה יותר מזה. קודם כל היינו רק בנות, אני רגילה להיות כל הזמן בחברה מעורבת, עם הרבה בלגן חיצוני פנימי, שצריך כל הזמן להיות מתחת למייקאפ ולדבר דיבורים מזויפים, תעשייה שלימה של רושם. ופתאום היינו רק בנות ושקט נקי נפל עלינו. את לא תביני מה זה&hellip;&rdquo; היא צוחקת עלי קצת, &ldquo;את רגילה בטח. אבל בשבילנו זה היה כאילו פינו לנו מלא מקום ריק.</p>
<p>אחר כך היו הרב והמדריכות ואת כמובן. סיפרתם סיפורים על גבורה יהודית שאף פעם לא יכולתי לחלום עליהם. פתאום הבנתי מהי אמונה, איזו עוצמה יש בדבר הזה, איך האנשים מחזיקים בה למרות שהם נמצאים במציאות הכי הזויה. סרט אימה מפלצתי&hellip; עולם מתהפך&hellip; ובכל זאת הם נאחזים באמונה בציפורניים&hellip; נשרטים&hellip; צועקים&hellip; בוכים&hellip; אבל לא מרפים. זה המם אותי.</p>
<p>הכל צעק מסביבי: &lsquo;תורה! חיים! משמעות!&rsquo; לא פגשתי סבל או כאב שנשפכים בלי אף אחד שאוסף אותם. להיפך, בכל המקומות הייתה יד גדולה, אלוקית, שמחזיקה אותך ואומרת: &lsquo;אני כאן, ילדה. זה כואב, אבל אני כאן&rsquo;.</p>
<p>בחדר במיידנק, ליד לוח האבן, שרנו &lsquo;אשת חיל&rsquo;. היה שקט, המוזיקה ניגנה בצלילים רכים, הדלקנו נרות נשמה, שרנו ובכינו, בכינו ושרנו. זו הייתה אמירה שניסינו לומר לכל הנשים שנרצחו כאן, אמרנו להן: &lsquo;לא, זה לא מה שכולם חושבים. הגוף היה כאן על הלוח, אבל הנשמה נעלית מן הכל. הנשמה גדולה מזה, את הנשמה אף אחד לא יכול לקחת, היא נשארת תמיד טהורה אצל האלוקים&rdquo;.</p>
<p>באותם רגעים הייתי בעצמי אשה ששרים לה &lsquo;אשת חיל&rsquo;. ומבטיחים לה שהנשמה גדולה מזה.</p>
<p>ככה היה כל המסע. חיינו את הסיפורים, הרגשנו את האנשים, צללנו לתוכם, יכולנו להחזיר להם מבט. הם היו נוכחים, אמיתיים.</p>
<p>וכל הזמן הייתה מוזיקה שלא נותנת לברוח, מנגינות שלא הכרתי, אבל הנשמה שלי הכירה מזמן ומילים שכנראה שמעתי איכשהו באיזה מקום בתת מודע. סיפורים מלאי עוצמה יהודית אותנטית, דמעות בקצה העין ותחושה חזקה של &lsquo;דז'ה-וו&rsquo; כאילו כבר שמעתי את כל זה וידעתי הכל ורק עכשיו אני נזכרת&hellip;</p>
<p>מה זה הדבר הזה שתמיד היה בתוכי וידע הכל? מה התעורר פתאום? כן, הייתה מישהי שישבה בחושך ושתקה איזה עשרים ושבע שנים, ותוך שבוע אחד מותר להרגיש בה. להודות שהיא קיימת, לתת לה לאכול, להאיר עליה בפנס גדול. זו הייתה הנשמה שלי שהתחילה לרקוד בפנים. להגיד &lsquo;זו אני!&rsquo; בגללי את מרגישה שהמילים והמנגינות מוכרות לך. ובא לך לבכות כל הזמן בלי לדעת למה. בגללי התרגשת כל כך מהשבת הראשונה שחווית, ורקדת ושרת מילים שאף פעם לא שמעת. זו אני. יקירתי. הנשמה שלך.</p>
<p>חזרתי הביתה וכבר לא יכולתי להיות מה שהייתי. כי הייתי אחרת, מירי עם נשמה, נשמה גדולה.&rdquo;</p>
<p>פרק ס&quot;ב</p>
<p>מירי - הנפש ש'נפש&rsquo; עשתה</p>
<p>החושך עוטף אותנו מכל הכיוונים. השעה מאוחרת ורק בודדים חולפים מידי פעם. העיניים של מירי מלאות דמעות ושלי גם. פנס רחוב עתיק שופך עלינו קצת אור ויש שקט של סמטאות מקומרות.</p>
<p>&ldquo;את מבינה?&rdquo; מירי אומרת, &ldquo;תמיד חשבתי שהסיפור שלי ממלא את כל החללים בעולם. השבר, האובדן, ההתמודדות, ההצלחות של החיים אחר כך והתוצר של כל מה שאני. ופתאום הבנתי שהסיפור האישי שלי לא רלוונטי. יש מסע ענק שהעם הזה עובר ואני חלק ממנו - מהמסע ומהעם. יש רצף היסטורי לעם הזה, עם תפקידים מוגדרים, מטרות יעד ותחנות ביניים.</p>
<p>ואני מה?! מה השאיר לי הבימאי בטקסט? פתאום הבנתי כמה אני קטנה, כמה האמירה שלי חוצפנית וחסרת ענווה. מי אני לנסות לומר משהו נגד האמירה האדירה הזאת של עם ישראל? איך אפשר לקום ולבעוט בכל מה שאתה. כן, מה שאני, בין אם אני רוצה ובין אם לא, בייעוד הכי בסיסי, בתפקיד הכי אלוקי.</p>
<p>זו הייתה חתיכת עבודה פנימית, חנה, אני כבר כמעט בת שלושים, עוד רגע מסיימת תואר שני, עובדת, מצליחה, פופולרית ומרגישה טוב עם עצמי. ופתאום לקחת הכל לצד ולהגיד: &lsquo;מירי, מישהו גדול יותר מנתב לך דרך. תקשיבי רגע, את יהודייה, את מוכרחה להגיע ליעד. זה הסיפור האמיתי שלך ואם את לא תקיימי אותו, הוא לא יתקיים&hellip;</p>
<p>&lsquo;בורא עולם&rsquo;, אמרתי לו, כשנגררתי עם המזוודה על המרצפות המבריקות בטרמינל, &lsquo;קראת לי, אני יודעת, שמעתי את הקריאה כמו &ldquo;צו שמונה&rdquo; בתחילתה של מלחמה. הרגשתי אותה בכל הגוף ואני רוצה לענות. לא מוכנה להיעלם חזרה לתוך המחילות התת קרקעיות שהייתי בהן, בלי אור ובלי אוויר ועוד חשבתי שזה כל העולם.</p>
<p>רוצה לענות לך. אבל איך?!</p>
<p>רציתי תשובה חזקה, שלא תתן לי לברוח לצדדים, שתחייב אותי. הייתי גם קצת מסונוורת, אני מודה. לא כל יום אני פוגשת אלוקים בחיים שלי, בכל זאת&rsquo;.</p>
<p>רציתי להתחיל קצת מהאמצע והחלטתי על השמלות. הג'ינס האחרון שלבשתי היה בטרמינל. ומאז אני מנויה רק על שמלות. שבועיים אחר כך כבר נרשמתי למדרשה&rdquo;, היא מטילה את כל הפצצות בלי לתת לי לנשום. &ldquo;אני כבר חודש וחצי ב'נתיב בינה&rsquo; והנשמה שלי לא מפסיקה לרקוד מאז&rdquo;.</p>
<p>ישבנו ככה בשקט עוד כמה רגעים, טובעות בתוך כל מה שנאמר ומרגישות אחת את השניה.</p>
<p>אחר כך הענקתי לה נשיקה. איחלתי לה &lsquo;לילה טוב&rsquo; ו'שבת שלום&rsquo;, וכנראה משהו במבט שלי גרם לה לצחוק ולהגיד : &ldquo;הי! חנה! אל תיקחי אותי קשה. אני עדיין רחוקה מתחת לכל השמלות האלה, אבל יש לי כיוונים חדשים והרגשה פנימית שאני הולכת להגיע רחוק.&rdquo;</p>
<p>&ldquo;לילה טוב, מתוקה, שבת שלום!&rdquo;</p>
<p>בבוקר מחכות לנו כל הבנות. הן הגיעו כבר ביום שישי בצהריים, אבל מלבד מירי לא ממש פגשתי בהן. עכשיו נלך להיות איתן.</p>
<p>אחרי התפילה בכותל, הסעודה המשפחתית וסיפור הפרשה של יוסי הקטן, יצאנו.</p>
<p>בשבת בבוקר אין את הקסם של הלילה, אבל יש עליצות שבתית טבעית, עם ריח של חמין מהפלטה, וזמן של עצמך.</p>
<p>כל הבנות בולעות בעיניים את ההורים שלי, אני כמעט רואה את גלגלי המוח שלהן מסתובבים. אחרי כל הסיפורים שסיפרתי להן וכל התיאורים, הדמעות והשירים, הן בוחנות אותם ביראת כבוד ואומרות מין &lsquo;וואו&rsquo; כזה. הנה ההורים של חנה בגודל אמיתי.</p>
<p>הרב שהיה איתנו במסע, קם לדבר. בינתיים אני מתבוננת בכולן. מזהה את בעלה של יעל (באמת? היא הצליחה לסחוב אותו? או שהוא סתם בא להשגיח עליה?[12]), את מירי עם השמלה מאתמול, את רותם שקורצת לי בגניבה, את טניה, רצינית כזאת, מקשיבה, ואת כל השאר, נפלאות אחת אחת. כמעט חמישים בנות שבאו. מחיאות כפיים.</p>
<p>אחר כך הרב סיפר על קרבת השם שהייתה לאלה ששרדו את השואה. הוא מתלהט והשיחה עולה אוקטבה. כשהאדמו&quot;ר מסאטמר, ר&rsquo; יואליש זצוק&quot;ל, עמד לעקור לארצות הברית, צבאו עליו החסידים ולא הניחו לו. &ldquo;רֶבֶּה!&rdquo; הם בכו, &ldquo;איך נישאר כאן לבד? מי ייתן לנו ברכות?&rdquo; האדמו&quot;ר הביט בהם ואמר: &ldquo;ברכות?! חפשו מישהו שמניח תפילין עם מספר על היד, ממנו תבקשו ברכות, הברכות שלו מתקיימות!&rdquo;</p>
<p>ופתאום, חשמל עובר בחדר, הרב זורק מבט באבא, מתרגש ואומר לכולם: &ldquo;יש כאן מישהו כזה, עם מספר על היד, זוהי ההזדמנות הכי גדולה של החיים שלכן, בואנה לבקש ברכות&rdquo;.</p>
<p>שקט משתרר עם סיום השיחה. הבנות רציניות מאוד ואני תוהה לאן כל זה הולך. אבל הן, תינוקות של קדושה, לא אכפת להן שום דבר, הרב אמר מספר על היד, הרב אמר ברכות מתקבלות, אז מה אם הן אקדמאיות משכילות? למי אין נשמה?</p>
<p>תור ארוך משתרך אחרי המקום של אבא. אחת אחת הן מבקשות ברכות, ואבא, התגלמות הענווה והטוב, לא יודע מאיפה כל זה נפל עליו, אבל מוכן לתת כל מה שהוא רק יכול. והוא מברך כל אחת מהן, לאט&hellip; בנחת&hellip; עם מילים מהלב ומהנשמה, עם חיוך מאיר, כמו שהוא היה מברך אותנו. הילדות שלו.</p>
<p>אני מתרחקת קצת לצד. זה רגע קדוש מידי בשביל להתערב, זה רגע של ניצוץ כזה שיוצא מלב אחד ונדלק בלב אחר. האם זוהי בעצם ברכה?</p>
<p>אבא נתן לכל אחת מילים שנחצבו מליבו ממש. לא היו אלה שבלונות מוכרות שחוקות, אלא ברכות מפורטות שהתקפל בהם כל הטוב שבעולם. והסטודנטיות שתקו בחרדת קודש וענו &lsquo;אמן&rsquo; בעיניים מצועפות.</p>
<p>פרק ס&quot;ג</p>
<p>אבא מנצח זיקוקים</p>
<p>אחרי הברכות באות עוד שאלות. הבנות, צבריות וישירות, בוחרות את השאלות הקשות ויורות אותן בלי שום הכנה. רותי לצידי מתכווצת קצת ודווקא אבא ואמא רפויים, נינוחים, מסבירים הכל, שום דבר לא קשה מידי. אבא נשאל על החסידות, האם העובדה שהוא היה חסיד עזרה לו להתמודד?</p>
<p>אבא מספר בתשובה את סיפור הסוכרזית במשלוח המנות. שני יהודים אחרי שש שנות שואה, כדור סוכרזית מתגלגל על הקרקע, אופק בלי קצה, משלוח מנות עגום, אבל הם מברכים אחד את השני &ldquo;שנזכה שנה הבאה לחגוג אצל הרבי&rdquo;.</p>
<p>זה כל מה שנשאר להם להיאחז בו. קטן כמו כדור סוכרזית, אבל כל התקווה שהייתה, כל הסיבה להמשיך לחיות, לזכות לפגוש שוב ברבי.</p>
<p>אבא עונה על האדמו&quot;רים שניצלו. מה זה היה בשביל החסידים, לדעת שהם מתענים במחנות והרבי נמצא במקום מבטחים?</p>
<p>&ldquo;זו הייתה תקווה&rdquo;, הוא עונה להם בפקחות של יהודי מבוגר שראה כבר כמה דברים בחייו&hellip;</p>
<p>&ldquo;האדמו&quot;רים היו מוכרחים להימלט. בכל מקרה הם לא יכלו להמשיך להנהיג את העם. תמונות של האדמו&quot;ר מגור פורסמו בכל זרועות הצבא הנאצי, עוד טרם שהחלו המשלוחים. לקחת את הראש, לשבור את הרוח, לגרום לאנשים לאבד תקווה.</p>
<p>זו לא הייתה נטישת הספינה הטובעת, זו הייתה סירת ההצלה שהם הכינו לאלה שיזכו לקפוץ אל המים החופשיים.</p>
<p>הידיעה שהרב שלך חי, ושיהיה לך לאן לחזור, מחזיקה אותך, נותנת לך להבין שיהיו חיים אחרי המבול ושבאיזשהו מקום על פני הגלובוס יקום מחדש הבית שלך, הקהילה שלך והרבי שאהבת כל כך&rdquo;.</p>
<p>אבא נשאל אם היו לו שאלות. אם תהה היכן אלוקים? והוא מספר על שלוות ההשלמה בקרון הרכבת, על הפקדת הנפש בידי בורא עולם, ועל ציפיה דקה, לא מוכחשת, להיפגש עימו. לא היו לי שאלות, היו לי תשובות. לא שאלתי איפה האלוקים, ראיתי אותו, הוא היה לידי כל הזמן, שומר עלי באופן מופלא וכמו שהתבטא האדמו&quot;ר הקדוש ר&rsquo; אהרן מבעלזא זצוק&quot;ל, שכל יהודי ששרד את השואה עמדו לצידו באופן קבוע שני מלאכים.</p>
<p>אני מתבוננת באבא שלי, מלאת גאווה ואהבה, מרגישה שוב ילדה קטנה שרוצה להתרפק בחיקו ומאמינה שהוא כל יכול. מנצח את כל הזיקוקים בשמים. אבא של היום כבר לא מגולח ואיש עסקים מן הבורסה, הוא חסיד מבוגר שעלה לארץ לאחר שחיתן את ילדיו והרגיש שנגמר לו מה לעשות בבלגיה. הוא תמיד חי שם על המים, לא מכה שורשים, גר בינתיים. אבא קנה לכולנו דירות בארץ ישראל, אבל לעצמו הייתה דירה שכורה, דירה אמיתית הוא יקנה רק בארץ ישראל.</p>
<p>הוא היה ציוני בעצמות. מאלה שרואים בניכר הנוח משהו זמני. כביש שצריך לחצות. ארץ ישראל היא הבית שלו. תמיד הייתה כזאת.</p>
<p>ודווקא כשהיה בגיל שאנשים משתקעים, מתרגלים למכולת לסמטת הרחוב ולבית הכנסת, רוכשים ידידים יקרים ומתקשים להתחיל מחדש, דווקא אז הוא קנה את הבית בבני ברק והתחיל לחיות באמת.</p>
<p>&ldquo;יש לי כרטיס כניסה לגן עדן&rdquo;, הוא היה אומר, &ldquo;כרטיס ממוספר על היד, של אח&quot;מים.</p>
<p>אבל מה אעשה בגן עדן? כל הצדיקים ילמדו שם תורה, ואיך ארגיש? איזה מין גן עדן זה, אם אתה בא ולא יודע?&rdquo; [13] אבא התחיל ללמוד. לא הסתפק בללמוד בנחת, בקצב של אנשים בגילו, להיפך, הוא היה מהאריות! מהכפירים הנוהמים! כאילו ממשיך מאותו ספסל שהיה צריך לחבוש בישיבת חכמי לובלין, והתוכנית ממשיכה כרגיל, בחור ישיבה בישיבת הדגל.</p>
<p>הוא קם כל בוקר כדי ללמוד, והלך לישון כדי ללמוד. הוא נשם כדי ללמוד, ופגש בנכדים ובנינים שלו, כדי ללמוד.</p>
<p>בצהריים, לאחר סיום &lsquo;סדר הבוקר&rsquo;[14] הוא מתקשר לבעלי, משתף בסברות, בקושיות, בתירוצים, בכל מה שהתחדש: &ldquo;מה אתה אומר על התירוץ שלי?&rdquo; – &ldquo;רבי עקיבא איגר אומר בדיוק כמו שאמרת אבל ה'קצות&rsquo;, הוא אומר כמוני&rdquo;. בעלי משיב ואבא מפריך או מקשה או שבע רצון. זו אינה שיחת נימוסין או החלפת מידע, זו שיחת חיים! עירנית, תוססת ומלאת אהבה לדבר היקר ביותר בחייו של אבא - התורה.</p>
<p>אם בעלי לא יענה, הוא לא יוכל לנוח בצהריים, לא כי הוא לא עייף, כי הוא לא מסוגל, התורה תופסת אותו.</p>
<p>לפני כמה חודשים סגרו ההורים שלי חופשה בים המלח, אחד המקומות האהובים על אבא מאוד, ועוד עם אמא&hellip; פסגת כל הדברים הטובים שלו. אבל כמה ימים לפני הנסיעה הוא ביקש אולי היא רוצה לצאת עם חברה או עם אחת הבנות? הוא רוצה מאוד וים המלח מתאים לו מכל הבחינות, אבל כל כך הרבה ימי לימוד ב'כולל&rsquo;, איך הוא יפסיד? מתי הוא ישלים אותם? לא נותרו לו הרבה ימים וכל יום שהלך לא יחזור. אז אולי&hellip; מה אמא אומרת?! אמא אמרה שכן. מים רבים לא יכולים לכבות אהבה, ואבא אהב את התורה יותר מכל המים של ים המלח.</p>
<p>אני מרגישה שאבא רץ, כמו בחוזה מכירה אינדיאני, שם היו האינדיאנים רצים את השטח שרצו לקנות ומסמנים אותו ברגליהם. מה שהספיקו עד שקיעת החמה - היה שלהם ומה שלא - לא. ואבא רץ, יש לו כרטיס כניסה לגן עדן. אבל יש גן עדן ויש גן עדן, חבל על הזמן, אפשר להספיק עוד שטח.</p>
<p>בבלגיה הוא השאיר על השולחן את מגבעת היהלומן שלו. יחד עם האמינות שהוא רכש, השם הטוב, וכל הקריירה שעמל עליה בעשר אצבעות. הוא השאיר שם גם את כל העסקנות בתור יו&quot;ר &lsquo;אגודת ישראל&rsquo; של אנטוורפן וחבר הוועד הפועל העולמי של &lsquo;אגודת ישראל&rsquo;, עבודה שנתן בעבורה את תמצית נשמתו למען הכלל. כששמעו בארץ שהעסקן מ'אגודת ישראל&rsquo; עומד להגיע, ביקשו ממנו להשתלב כאן בעשיה הציבורית, אבל אבא רק חייך וסירב בשקט. לכאן באתי כדי ללמוד, יש הרבה אנשים שיכולים לפעול במקומי, אבל ללמוד במקומי - אף אחד לא יכול.</p>
<p>הבנות לא יודעות את כל זה. בשבילם הוא סבא טוב עם עברית עילגת, שמקשיב להן בסבלנות ומתרגם את המילים לפני שהוא עונה בחזרה. מישהו מלא ענווה ופשטות שאף אחד לא יכול לחלום עליו כמה כוח היה לו כשעמד בתור לתפילין, ואיך הכוח הזה נותר בו כדי לוותר על כל הזוהר של חו&quot;ל לטובת רחוב צדדי בבני ברק, בית כנסת עם אנשים לא מוכרים, ותואר אלמוני של אברך מבוגר.</p>
<p>אבל הן מרגישות את הכוח הזה ונשענות עליו עכשיו, ממש כמו שהייתי עושה תמיד.</p>
<p>אבא שלי תמיד מנצח זיקוקים בשמים. הוא לא מתרגש מהם, הם לא מרשימים אותו, הוא תמיד מסתכל מֵעֵבֶר - אל השמים עצמם.</p>
<p>פרק ס&quot;ד</p>
<p>אמא יכולה יותר</p>
<p>אמא יודעת עוד פחות עברית מאבא, אבל הנוכחות שלה מדברת בכל השפות. יש לה טאצ&rsquo; של מלכת אנגליה עם נעימות של סבתא יהודיה מן ה'שטעטל&rsquo;[15]. היא מחייכת אל כל הבנות שסביבה ואוהבת אותן, אהבה ממבט ראשון.</p>
<p>הן מבקשות מסר חזק. &ldquo;גברת הורוביץ!&rdquo; אומרת אפרת בהתרגשות &ldquo;את אמיתית?!&rdquo;</p>
<p>אני מתרגמת. אמא מחייכת.</p>
<p>&ldquo;איך יכולת לסבול את כל הרעב והבדידות?!&rdquo; הן מבקשות ממני לשאול אותה, &ldquo;ילדה קטנה&hellip; לבד&hellip; שנים ארוכות שלא מסתיימות&hellip; מאיפה היה לך כוח?!&rdquo;</p>
<p>אמא אומרת לי באידיש:</p>
<p>&ldquo;נישט דו &lsquo;איך קען נישט&rsquo;</p>
<p>עס איז נאר דא &lsquo;איך וויל נישט&rsquo;</p>
<p>אין דר ריבונו של עולם זאל אינס נישט</p>
<p>אויספריווען וואס א מענטש קען&hellip;&rdquo;</p>
<p>קשה לתרגם את המילים לעברית, בלי לאבד את החן של האימרה. אבל אני מנסה: &ldquo;אל תאמר אני לא יכול כשאתה בעצם לא רוצה. ושהאלוקים לא ינסה אותך עד כמה אתה יכול&hellip;&rdquo;</p>
<p>האדם יכול, אם הוא רוצה, כוחותיו עצומים, נמתחים עד השחקים. הקושי מביא את האדם למקומות שמעולם לא ידע שקיימים בו, אבל לא כדאי לבדוק את זה.</p>
<p>אני נזכרת ברופא השיניים בהולנד. לאמא היה טיפול מורכב מאוד והיא ישבה על הכיסא שבע שעות ברצף, בלי לזוז, בלי להוציא מהפה אף מילה. זה היה טיפול קשה וכואב, הרופא הההולנדי השתאה: &ldquo;מאדאם הורוביץ&rdquo;, הוא אמר, &ldquo;מותר להאנח לפעמים&hellip;&rdquo;</p>
<p>&ldquo;אה&rdquo;, אמרה לו אמא אחרי הטיפול, &ldquo;זה כלום. זה לא כואב&rdquo;.</p>
<p>אמא יודעת מה נקרא כואב.</p>
<p>אני לא רוצה לחשוב על זה, אבל לא יכולה להימנע. השם ניסה אותה כמה האדם יכול, והאדם שבה היה יכול.</p>
<p>אמא בעצם הייתה אשה &lsquo;יכולה&rsquo;. גם בשנים שבהן הייתה יכולה לנוח קצת, להתלבש יפה, להעסיק עוזרת, לצאת לחופש עם הילדים על החוף ולרהט את הבית היטב, היא לא נחה, אלא דרשה מעצמה יותר.</p>
<p>אני זוכרת את עצמי נגררת אחריה, קצת בחוסר ברירה אל מושב הזקנים היהודי. היא הייתה מאמצת לה קשישה בודדה ומתייחסת אליה כאל אמא. סוחטת לה מיץ, מביאה עוגה, מפטפטת ומשאירה תמונה יפה של הנכדים על השידה. שיתפנו פעולה בכל ההצגה. היינו באים להביא משהו או סתם לשאול מה נשמע, עד שהזקנה הייתה הולכת לעולמה ואז הייתה מאמצת זקנה חדשה.</p>
<p>אחר כך, כשעברתי לארץ, היא נחשפה אל דוחק שלא הכירה, משפחות אברכים ברוכות ילדים שמתקשות לממן את החיים. אמא התחילה לאסוף בגדים יפים מחברותיה הבלגיות, מהמותגים הצרפתיים הכי טובים. הכל היא לקחה, לבנים ומעילים, סנדלים וגרבונים, כל מה שנתנו לה יכול היה להועיל. היא הייתה מקפלת הכל באהבה, שייראה מכובד, שייתן הרגשה טובה, ואחר כך שולחת לי לארץ בחבילות גדולות ונפוחות עד שהפקיד בדואר של &lsquo;בית וגן&rsquo; היה ממהר להתקשר אלי: &ldquo;גברת רוטנברג! הגיעו חבילות מאמא שלך! בואי מהר לקחת, הן סותמות לי את הדואר&hellip;&quot;[16]</p>
<p>הייתי אחר כך מחלקת את החבילות לפי מידות, אורזת ונותנת למשפחות. בגדים יפים עם טיקטים של &lsquo;פֶּטִי בַּטוֹ&rsquo;, שהיד של אמא שלי עברה עליהם באין סוף אהבה. מקבלי החבילות היו אומרים לי: &ldquo;הבגדים מכניסים לנו אור הביתה&rdquo;.</p>
<p>והיו גם האורחים.</p>
<p>בלגיה היא לא תותחית גדולה ברפואה. אבל בשנים האחרונות היא התמחתה בהשתלות מכל הסוגים, וככה היו מגיעים מישראל אל המרכז הרפואי באנטוורפן. את החולים הייתה אמא מבקרת. היא לא ידעה עברית, ואף פעם לא הייתה דברנית גדולה, אבל הייתה מקשיבה.</p>
<p>אני זוכרת ששאלתי אותה מה היא עושה איתם, עם כל המשפחות והחולים, והיא הייתה עונה לי: &ldquo;מקשיבה להם&hellip; אנשים צריכים שיקשיבו להם&hellip;&rdquo;</p>
<p>לפעמים היו מגיעים בודדים בתפקיד של &lsquo;שליחות&rsquo;, לפעמים משפחות צעירות שבאות לנסות את מזלן בארץ השוקולד. אמא עזרה לכולם, בכל מה שיכלה. פעם אחת היא שמעה על משפחה שחסר לה ריהוט ומישהו אמר לה על בלגי שמחליף את שלו. אמא לא התבלבלה, היא עלתה במדרגות ובחנה את השולחן הסלוני הקטן, הוא היה נראה לה מתאים, משהו בינתיים. היא הרימה אותו בשתי ידיה והבהילה כהוגן את הבעלים, בלגי מעונב, שלא דמיין את אמא האצילית סוחבת שולחנות: &ldquo;גברת הורוביץ&rdquo;, הוא אמר, &ldquo;את לא מתכוונת לסחוב את זה&hellip;&rdquo;</p>
<p>&ldquo;לא! לא!&rdquo; הרגיעה אותו אמא, &ldquo;אני לא&hellip; הנהג מחכה לי בחוץ&hellip;&rdquo; בהמשך הרחוב הייתה המשפחה הנצרכת ואמא העלתה את השולחן בשתי ידיים. &ldquo;גברת הורוביץ!&rdquo; הובכו האנשים המקבלים לאחר ששמחו מאוד והודו לה, &ldquo;את לא סחבת את השולחן הזה לבד?!&rdquo;</p>
<p>&ldquo;לא! לא!&rdquo; צחקה אמא, &ldquo;הנהג הביא את זה לכאן&rdquo;. כמובן שלא היה שום נהג, אמא פשוט הייתה יכולה יותר.</p>
<p>לאחר שהסתיימו ימי ה'שבעה&rsquo; על אחי מוטל, בנה היחיד והאהוב כל כך, היא מחתה את הדמעות, התלבשה יפה ובאה לבית החולים עם מגש מעוצב מלא פרלינים משובחים ומתנות קטנות. הצוות שהיה המום לפגוש את האשה היקרה והאצילית שבעה ימים לאחר מות בנה, בלע את המילים בתדהמה. אבל היא דיברה איתם, היא באה להודות לצוות שטיפל יפה כל כך ובמסירות רבה כל כך בבנה שנפטר.</p>
<p>גם היום. אני קופצת מידי פעם בערב שבת לבית בבני ברק. אמא לא צעירה ומשתדלת להימנע מסוכר, אבל השיש שלה מתפקע כל יום שישי משורת עוגות שמרים בקקאו. אמא מכינה אותם ותוך שעה לא נותרת לה כמעט פרוסה, הכל מחולק לכל מי שצריך. הכל&hellip; חצי פס, למשל, היא מעבירה לסנדלר מקצה הרחוב. פעם הוא תפר לה כיס חיצוני בתיק העור לטלפון הסלולארי, היא שילמה לו והוסיפה חצי פס שמרים. הסנדלר הודה לה, דמעות בעיניו ואלה נגעו בליבה של אמא. מאז היא מביאה לו חצי פס כל שבוע, זו עוגת השבת שלו. יש קשישות ואלמנות שאמא מבקרת פעם בשבוע, יש יולדות שאמא באה לראות מה העניינים. יש שלושה שיעורי תורה שהיא משתתפת בהם בקביעות באידיש ובצרפתית ויש טלפונים שמוכרחים לעשות. הנשים מחכות לשיחה השבועית שלה, המתעניינת היחידה בעולמן. אם היא טסה לבלגיה לפעמים, אז היא משאירה לי רשימה כאורך הגלות איך מחלקים את פסי השמרים, למי מוכרחים להתקשר ולמה. מי אמור לקבל את הקציצות מהמקפיא ואיזו זקנה מוכרחים לבקר.</p>
<p>אמא כבר בגיל מתקדם, ועדיין היא יכולה הרבה יותר ממה שאנשים אחרים יכולים.</p>
<p>&ldquo;אני הייתי ילדה קטנה וחלושה&rdquo;, היא מספרת לסטודנטיות מולה ואני מתרגמת, &ldquo;הייתי נמוכה והגדולים ראו בי תינוקת. לא נחשבתי באמת, היינו שנים עשר ילדים והרגשתי כמעט מיותרת. ובכל זאת כנראה שיכולתי יותר, רק אני שרדתי מכולם. אף פעם אל תגידו שאינכם יכולים, כשהשם נמצא אתכם&hellip;&rdquo;</p>
<p>אמא מצליחה להביא דמעות נוצצות בעיניים של כולם והמלווה המוזיקלי שבא לכאן מבקש להקדיש לה שיר: &ldquo;אויפן פריפעצ'יק&rdquo; - שיר העיירה היהודית באידיש. ואחר כך &ldquo;א-יידישע מאמע&rdquo; (&ldquo;אם יהודיה&rdquo; - אידיש) כולן מצטרפות למילים הללו, הן מגיעות לה ביושר מוחלט, לה ולכל הנשים שמוכנות להיות &lsquo;יכולות&rsquo;.</p>
<p>פרק שאינו סיום</p>
<p>לא ידעתי שיש רחובות כאלה בירושלים.</p>
<p>מרצפות אבן יפות, קשתות צמחיה מצד לצד, שערי מתכת מעוצבים, חצרות מטופחות, נביחה רחוקה של כלב, שקט, עוד שקט וקצת רוח של בוקר, נעימה ומלאת אוויר.</p>
<p>מישהו גזר את הרחוב הזה מאיזו עיירה איטלקית ציורית והדביק אותו ישר בתוך רמות ב&rsquo;, שני רחובות מעל הכביש הראשי שנסעתי בו איזה אלף פעם ולא חלמתי שיש מקום כזה.</p>
<p>מירי הזמינה אותי כבר לפני שבועיים תכננתי להיפגש איתה בבית קפה או במשרד של בית הספר, אבל היא אמרה שהיא לא יכולה, היא ילדה תינוק לפני חודש וחצי&hellip; היא לא ניידת במיוחד&hellip;</p>
<p>&ldquo;אה&rdquo;, אמרתי, &ldquo;מזל טוב!&rdquo;</p>
<p>&lsquo;איזה הספק!&rsquo; חשבתי, &lsquo;עברו רק שש שנים מהמסע לפולין, כשעדיין הייתה רווקה עליזה באוניברסיטה, והיא הספיקה להתחתן וללדת. באמת מזל טוב!&rsquo;</p>
<p>&ldquo;אז מתי נוח לך, ואיפה את גרה?&rdquo;</p>
<p>מירי לא ענתה. קולות של ילדים קטנים צפצפו לי באוזן, &ldquo;רגע!&rdquo; היא אמרה לי בקול עסקני של אימהות, &ldquo;אני אוספת את הגדולים שלי מהגן, נדבר אחר כך&rdquo;.</p>
<p>דיברנו אחר כך בטלפון. יש לה שלושה ילדים, גרה ברמות ב&rsquo;, יועצת חינוכית לנוער חרדי, והמסע לפולין היה המקום הזה בו החליפה את הרכבת לחיים.</p>
<p>וסוף סוף באתי, צועדת על המרצפות היפות ברחוב שאר ישוב, אפילו השם של הרחוב התאים לי&hellip;</p>
<p>דפקתי. שער מתכת צבוע יפה. מירי ירדה, יחפה, עיניים ירוקות, פנים של ילדה ומטפחת.</p>
<p>הסתכלתי עליה. היא נראתה כמו אחת החברות שלי מהסמינר. באמת, שום הבדל, כנראה שנכרו על פניי המחשבות שלי, כי נראיתי קצת כמו שחשבתי, כי מירי אמרה :</p>
<p>&ldquo;אם לפני שש שנים, מישהו היה מביא לי את התמונה שלי של היום, הייתי נמלטת&hellip;&rdquo;</p>
<p>צחקנו. היא פתחה את הדלת ועלינו במדרגות אל קומת האירוח. ציפיתי לראות אלף משחקים בסלון ושאריות של דגני בוקר במטבח, אבל הכל היה נקי מאוד, מסודר קצת יותר מדי ומרוהט בדיוק כמו שאני אוהבת, בסגנון וינטאג&rsquo; עשיר, הכי לא מודרני שיש.</p>
<p>באמצע הסלון היה חלון ענק, קרוע כולו אל הנוף של ירושלים, עד גבעת שאול. מסביב היו ספרי קודש רבים, ובסלקל פעה תינוק קטן ומושלם, חמוד כמו אמא שלו, טהור כמו שרק אלוקים יכול לייצר.</p>
<p>הכל מצא חן בעיני, הבית, מירי, וכל מה שהיה לה בעיניים. &lsquo;הפי אנד&rsquo; לסיפור של חנה, שמחתי בשבילה.</p>
<p>מירי סיפרה לי על המסע, על מה שקרה לה, על הברכה של אבא של חנה ועל ההתגשמות המופלאה. על ההיכרות עם בעלה לעתיד, בן למשפחה שבכלל עשתה שליחות בסינגפור, הוא לא ידע דבר מלבד העובדה הטכנית שהוא רשום כיהודי באיזה מקום בעולם[17].</p>
<p>היא סיפרה לי על הקהילה שהם יצרו, המון חברות מהמסע. הרבה מהן התחילו לשמור שבת, נוצרו ידידויות משפחתיות, מתארחות שבתות, מפטפטות על ילדים וגם מקטרות על הקשיים&hellip;</p>
<p>&ldquo;זה לא קל&rdquo;, היא אומרת, &ldquo;להיות בת כמעט שלושים ולקחת את כל החיים שלך לצד. אחרי שאת מלאת ביטחון עצמי בכל מה שעשית והשגת ומי שאת. זו &lsquo;קריעה&rsquo;, להתחיל מהתחלה ולבחור שביל שבו את כלום בעצם, במקום להתהלך בשביל הישן שלך, היכן שמכירים ומעריכים אותך, ועדיין להזיז כל הזמן קשיים חדשים מהדרך.</p>
<p>היא סיפרה לי על התהליך שעברה. סטודנטית שהולכת מידי פעם לשיעורים בזהות יהודית וטועמת קצת בכף ואחר כך מוצאת את עצמה מוצפת עד צוואר. עולם חדש&hellip; לבוש אחר&hellip; מדרשה&hellip; אסור&hellip; מותר&hellip; דאורייתא&hellip; דרבנן&hellip; והתרגשויות חדשות שבאות כל הזמן בגלים גבוהים וצפופים.</p>
<p>היו לה מילים חזקות, נוגעות, מרוממות מאוד, אבל לא מתלהמות או מטיפות, משהו מהיועצת החינוכית מיתן מאוד את כל האורות המסנוורים.</p>
<p>&ldquo;וכל זה עשה המסע?&rdquo; אני שואלת שאלה קצת כפרנית, לא יכולה להאמין שהכל נוצר בעשרה ימים, לא יכולה.</p>
<p>&ldquo;לא!&rdquo; היא אומרת, &ldquo;זה לא המסע, וזה אפילו לא הסיפורים, זה האמת שפתאום מתגלית אליך מתוכם, עד שאין לאן לברוח, ואת הכי רוצה בעולם לקיים אותה!&rdquo;</p>
<p>בסוף אני נפרדת ממנה. מלחששת לה את התרשמותי הכנה, כי התינוק נרדם לה בידיים. אני מסתכלת עליו, חודש וחצי הוא חי כאן, לא יכול להעלות בדעתו כמה הוא שייך למעשים של אנשים אחרים, לסיפורים שקרו כל כך מזמן.</p>
<p>בחוץ עוטפות אותי שוב קשתות של צמחיה, אבנים ירושלמיות ושמש של צהריים.</p>
<p>יש סיפורים שלא מסתיימים אף פעם, יש סיפורים שרק עוברים מאנשים לאנשים והם ממשיכים כל הזמן&hellip;</p>
<p>מרים אפללו</p>
<p>[1] כינוי לסבתא בבלגיה. [2] דודה רבקה הייתה באמת אדלוויס. אפשר לכתוב עליה ספר שלם בנפרד, ובאמת כתבו אותו, זהו סיפרה של הגב&rsquo; פרל בניש, חברתה הטובה של אמא, שכתבה את הספר &lsquo;הרוח שגברה על הדרקון&rsquo;. בספר זה מתוארת חבורת הבנות אמיצות הנפש של &lsquo;בית יעקב&rsquo; ורבקה הורוביץ, דודתי, ממנהיגות הקבוצה. אני הכרתי את הדודה כשכבר לא היו גדרות תיל ברקע, ועדיין היא נשארה אדלוויס. למרות היותה חובבת פרחים מושבעת, ניצח החסד את האהבה. בבלגיה, היה מקובל להטביע כל כלה שמתארסת בעשרות זרי פרחים עד שהבית היה הופך לחממת פרחים היסטרית. כל המדפים, השולחנות, המזנונים והרצפה היו מלאים זרים ועציצים, אגרטלים וסידורי פרחים מרהיבים שעלו הון תועפות ונבלו כמובן אחרי שבוע. דודה רבקה עיצבה כרטיס יפה מקרטון ובו תמונת פרחים. בתוך הכרטיס הופיע הכיתוב: &ldquo;במקום לקנות זר פרחים, תרמנו את תמורתו להכנסת כלה&rdquo;. דודה רבקה ייחלה שהסלון יתמלא כרטיסים צבעוניים כאלה, והכלות האומללות והעניות מארץ ישראל תוכלנה ליהנות מהכסף הזה. זה היה רעיון כמעט מטורף בשביל החברה הבלגית, העשירה והאריסטוקרטית. פרחים היו מעמד ואמירה, אבל הדודה הצליחה גם בזאת, והכרטיסים התחילו להיכנס אל הנוף ואל סלוני הבתים. האם זה לא אדלוויס? [3] החדר – לאבא לא היה כסף כדי לשכור דירה. והוא שכר חדר בתוך דירתו של האדמו&quot;ר מסערט ויז'ניץ – ה'מקור ברוך&rsquo; זצוק&quot;ל. ההתחלה הייתה דחוקה מאוד, לא הייתה להם פרוטה. אבא התחיל ללמוד את מלאכת ליטוש היהלומים ואמא הייתה תופרת חולצות. [4] לקראת חמישים שנות נישואים להורים, חיפשנו משהו מיוחד להציג בחגיגה. התקשרנו לדודה רחל מפתח תקווה, הדודה שעלתה לארץ עוד טרם המלחמה. הדודה אמרה: &ldquo;כן, יש לי משהו, מתאים בול ליום נישואים&rdquo;. לדודה היה מכתב שאבא שלח מיד לאחר נישואיו, משתף אותה בחתונה שלו. אבא כותב לה: &ldquo;זו הייתה חתונה שמחה-עצובה. הסתכלתי מצד ימין וחיפשתי את אבא שלי שאיננו ואת אמא שלי שלא תראה את הכלה. הסתכלתי מצד שמאל וגם שם לא מצאתי את ההורים של אשתי. אבל אני יודע שהם שמחים ומאושרים מן השמים. זכיתי בכלה שהם היו רוצים בשבילי&hellip; והיא אפילו מכסה את הראש&hellip;&rdquo; [5] כשהגעתי לבני ברק אחרי המסע, כבר הייתה לי תמונה ביד. אמרתי לה: &ldquo;את יודעת אמא. חלמנו לא הייתה בתוכנית, אבל בסוף שינו אותה ולקחו אותנו לשם&rdquo;. אמא הביטה בי במתח גדול. &ldquo;מה יש שם?&rdquo; שאלה. הושטתי לה את התמונה והיא אחזה בה רועדת ואז פרצה בבכי גדול. בכי על הורים, שעשרות שנים לא ידעה שיש להם מקום קבורה. אחר כך היא אמרה לי שלוש מילים: &ldquo;קחי אותי לשם&rdquo;. הבטחתי לה. פחות משנה אחר כך התארסה נכדתם של משפחת פינקלשטיין, ידידינו הקרובים מאוד, ואמא התכוונה לטוס לחתונה. ידעתי שזו ההזדמנות שלי. התקשרתי ל'נפש יהודי&rsquo; וביררתי מי היה המלווה הפולני שהסיע אותנו לחלמנו. השגתי את מספר הטלפון שלו ושאלתי אותו: &ldquo;האם תוכל לקחת אותנו מוורשה לחלמנו?&rdquo; הוא אמר: &ldquo;אין בעיה! תתני לי תאריך ושעה. סיכמתי איתו מיד אחרי הנחיתה. בתשע בבוקר. מאמא ביקשתי שנקדים ביום ושנטוס דרך פולין ורק למחרת נגיע לבלגיה. אמא לא הבינה מה פתאום פולין ולמה שלא נטוס ישירות לבלגיה. &ldquo;זו הפתעה, אמא!&quot;, אמרתי לה, ואני חשדתי מיד שהיא הבינה&hellip; נחתנו באחד הימים של חודש יוני, היישר מהחום הלוהט בארץ אל תוך גשם הקיץ המעצבן של פולין. עטפנו את עצמנו בניילונים המגוחכים שהפולנים מכרו לכולם וככה, מתמזגים בדמעות שבשמים, הגענו לחלמנו. אמא רעדה כולה. הגשם ירד עלינו כמו מבול והכל היה שמם כל כך באופן שרק הגביר את הזוועה. נותרנו שתי נשים במרחב העצום. בלי שום קבוצה שתרפד את המראה הקשה ועם כל הגשם השוטף הזה, את השלט לא מצאתי. &ldquo;איך זה יכול להיות?&rdquo; שאלתי את עצמי בתסכול. &ldquo;לא ייתכן שהקיר הזה נעלם פתאום?&rdquo; אם לא שהייתה לי תמונה הייתי כמעט בטוחה שחלמתי את הכל באיזה לילה. אבל התמונה הייתה ביד שלי. אני צילמתי אותה. איפה היא? עוד מבט בתמונה לימד אותי על סוג האבן שסביב השלט. חיפשתי אותו. ופתאום מאחור ממש מצאתי. אמא עמדה מולו הלומה. פעם ראשונה ללכת למקום הקבורה של ההורים שלה שמעולם לא ידעה בוודאות מה עלה בגורלם. זה היה רגע גדול. הדלקנו נרות נשמה, קראנו פרקי תהילים וחזרנו לבסוף רטובות ונרגשות מאוד אל הפולני במכונית. אמא הודתה לי על הזכות לפגוש בהוריה. &ldquo;כל פעם שאני קוראת &lsquo;קריאת שמע&rsquo;&quot;, היא אמרה לי מאז, &ldquo;אני מרגישה שזהו הקדיש של הורי ואז עולה מול עיני תמונת השלט על הקיר, ואני כמעט יכולה לראות אותם&rdquo;. [6] אברהם מרדכי גילה שיש לו אחים שמעולם לא זכה להכיר, בניו הקודמים של אביו, שלושה ילדים שאבדו במיידנק. הוא היה גם זה שאזר עוז ושאל את אבא: &ldquo;אונקל שולם, מה היה הכי נורא בכל זה?&rdquo; התכווצנו קצת, יראים מן התשובה. אבל אבא ענה במתינות בטוחה: &ldquo;ברגן בלזן! זה היה הגיהנום שבתוך הגיהנום, רק השטן יכל לברוא מקום נורא כל כך&hellip;&rdquo; [7] על פי ההלכה, אין לשתות חלב של גוי, אלא אם כן נחלב בפיקוח של יהודי. חלב מפוקח כזה נקרא &lsquo;חלב ישראל&rsquo;. [8] גרטל - האבנט החסידי, גרטלך – לשון רבים. [9] ברכה שלמה הנאמרת תוך הזכרת שמו של הקדוש ברוך הוא –&ldquo;השם&rdquo; ושמו המורה על מלכותו – &ldquo;אלוקינו&rdquo;. [10] מקובל בבתי כנסיות רבים לקרוא בצוותא ובמנגינה את מגילת &lsquo;שיר השירים&rsquo; עם כניסת השבת. [11] ישיבה ותיקה לבעלי תשובה. [12] בעלה של יעל בא עם שלושת הילדים. הוא השגיח עליהם וכשיכול נכנס להרצאות, מצטנף כמו מומיה משותקת. במוצאי שבת הוא אמר את המשפט הראשון שלו: &ldquo;באתי לכאן בשביל לראות איך אתם שוטפים את המוח ומבצעים בפועל כפיה דתית. וככל שעברו השעות הרגשתי שאני נמס. לקחתם לי את הנשק&rdquo;. ביום שלישי הוא התקשר לרב רוזן. &ldquo;אני בוגר השייטת, ועובד כיום ברפא&quot;ל (רשות פיתוח אמצעי לחימה), מאז השבת אין לי מנוחה. אולי יש שיעור באזור שאני יכול להשתתף בו ושיתאים לי. הרב נתן רוזן בדיוק היה אמור למסור שם הרצאה והם נפגשו שוב. לאחר ההרצאה הוא ביקש שמישהו יכשיר לו את המטבח ואברך שילמד איתו. &ldquo;תמיד חשבתי שאני יודע הכל, אוניברסיטה, שייטת, רפא&quot;ל, אבל אז אני מחזיק סידור ולא יודע מאיפה פותחים אותו ומבין כמה גדולה הבורות שלי. זה נורא! אין לי זמן לחכות!&rdquo; [13] האמת שאבא ידע. למרות העיסוקים בבורסה, הוא הקפיד במסירות נפש על השתתפות קבועה בימי ה'ירחי כלה&rsquo; של ישיבת פוניבז&rsquo; בשוויץ ובאנגליה, ימי לימוד מרוכזים ועמוקים. הוא היה חוזר על כל הדפים שלמד לקראת המבחן של ישיבת יח&quot;ל, מתוך למדנות ועומק. נפשו נקשרה בנפשו של רבי בערל פוברסקי. וממנו הוא קיבל את ה'גישמאק&rsquo; (ההנאה - אידיש) בלימוד. אף פעם לא הפסיד את ימי הלימוד הללו שנתנו לו את הכוח לשנה כולה. פעם אחת הוא כובד בסנדקאות לבני הקטן. הוא טס במיוחד לארץ עם אמא, אבל הברית נדחתה בגלל צהבת אצל התינוק. &ldquo;חנה&rdquo;, הוא אמר לי, &ldquo;את יודעת איזו זכות היא בעבורי להיות סנדק בברית של נכד. אבל ביום ראשון מתחילים ה'ירחי כלה&rsquo; באנגליה, אם לא תהיה הברית עד אז, אהיה מוכרח לנסוע. אפסיד את הברית והסנדקאות, אבל את התורה שם, לא אוכל להפסיד!&rdquo; [14] הלימוד היומי בישיבות מחולק ל'סדרים&rsquo; – &lsquo;סדר בוקר&rsquo; מ-9:00 עד 1:00, &lsquo;סדר שני&rsquo; מ-3:30 עד 7:00 בערב ו'סדר שלישי&rsquo; מ-9:00 עד 11:00 בלילה (כפוף לשינויים&hellip;). [15] העיירה – אידיש [16] בכלל, כל הסיפור של הדואר היה עניין בפני עצמו. העלויות של המשלוחים היו עצומות ואמא הרגישה שהיא זקוקה לתקציב מיוחד בעבורן. ואז היא נזכרה בחרוזים של אבא. אבא היה כותב חרוזים מקצועי ומוכשר (גְרַמֶן באידיש) את יצירות החרוזים שלו הוא היה מייחד למצוות שמחת חתן וכלה. אנשים רבים ביקשו לשלם לו על כתיבתו המשובחת, אבל אבא סרב. הוא העניק את התוכנית המרכזית בחתונה חינם. יום אחד פנתה אליו אמא: &ldquo;אולי תיקח את התשלום על החרוזים ובעזרתו נוכל לשלם את עלויות הדואר של בגדי הצדקה?&rdquo; אבא הסכים וכך נפתח עסק החסד. אבא כותב, מקבל תשלום, ומעביר אותו לאמא. אמא שולחת חבילות, משלמת לדואר את עלויות העברת המטען לארץ ישראל, וילדה קטנה בישראל הרחוקה, מקבלת שמלה כמו חדשה לחג, והיא מאושרת. [17] הוא טס ללמוד בארצות הברית. ושם ביקשו ממנו פעם להצטרף למניין. מניין? מה זה? האנשים בררו שוב אם הוא יהודי. כן. את זה הוא יודע. אבל מה זה מנין. תפילה&hellip; של יהודים&hellip; &ldquo;מצטער&rdquo;, הוא אמר, &ldquo;אני לא יודע&rdquo;. &ldquo;זה בסדר&rdquo;, אמרו לו, &ldquo;אתה רק צריך לרצות להשתתף ולהיות איתנו&rdquo;. טוב, הוא טיפוס שמוכן לעזור, שיהיה תפילה. נכנסו&hellip; התחילו&hellip; החזן אמר בקול, הקהל הצטרף, אבל אז נהיה שקט מוחלט. כולם עמדו דוממים, משותקים, לא מדברים, מה הולך כאן?! איזה טקס מלחיץ. האם הוא צריך ללכת? מותר לו להישאר? הוא יכול לשאול מישהו כמה זמן ימשך כל העניין הזה? הדקות התמשכו כמו נצח, ובסיום התפילה הוא הבין דבר אחד, הוא חייב לדעת יותר. מהר מאוד הוא ידע הרבה מאוד, וכל השאר כבר היסטוריה משפחתית&hellip;</p>
<p>לפרקים הקודמים, לחצו כאן.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="מלון-אדמונד-בראש-פינה">&ldquo;מלון אדמונד בראש פינה&rdquo;</h3>
<p><img src="https://img.wcdn.co.il/f_auto,w_1200,t_54/ar_1.91,c_fill,g_auto/l_black_line,g_south,w_1.0,h_0.1,fl_relative,o_90/g_south_east,x_15,y_12,l_logo2,w_250/2/9/9/3/2993500-46.jpg" alt="img">
&ldquo;סליחה, מתי נכנסות האבנים החמות לטיפול?&rdquo; שאלתי את המסאז'יסטית אחרי שתהיתי ביני לבין עצמי אם באמת הזמנתי מסאז&rsquo; אבנים חמות. &ldquo;זה מסאז&rsquo; שוודי, אין פה אבנים חמות, זאת בטח טעות של ההזמנות&rdquo;, היא ענתה וניגשה לבדוק את הרישומים בדף שלה וחזרה עם פנים נפולים. &ldquo;סליחה, זאת טעות שלי, באמת רשום לי אבנים חמות, אני מתנצלת&rdquo;.</p>
<p>מאוכזבת שלא קיבלתי את הטיפול לו ממש חיכיתי, אך עם ההבנה שכולנו בני אדם ויכולים לטעות, יידעתי את פקידת הקבלה של הספא, שהציעה כפיצוי מסאז&rsquo; חוזר, אך בשעה מאד ספציפית שנותרה להם בלו&quot;ז העמוס של הספא, שלצערי לא התאימה לי. וכך ויתרתי על פנטזיית האבנים החמות, לפחות בן הזוג יצא מרוצה מהמסאז&rsquo; המוצלח שהוא קיבל.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="8-הפאבים-הכי-שווים-בקיבוצי-הצפון">&ldquo;8 הפאבים הכי שווים בקיבוצי הצפון&rdquo;</h3>
<p><img src="https://images.haarets.co.il/image/fetch/x_0,y_0,w_2132,h_1238,c_crop/q_auto,h_698,w_1200,c_fill,f_auto/fl_lossy.any_format.preserve_transparency.progressive:none/https://www.haaretz.co.il/polopoly_fs/1.7041778!/image/877986616.jpg" alt="img">
לאחר שקפצנו לסיבוב ברים בכנרת, גילינו גם כמה פאבים חמימים במורד שבילי קיבוצי הגליל והגולן. הדגש על כל מה שלוקאלי מוכיח את עצמו כאפקט מנצח, מערבי במה פתוחה ועד סטנד אפ מקומי, סדנאות משחק ומסיבות קיבוץ שמושכות את הקהל הכי מגוון בארץ - מילדי הקיבוץ שגדלו ועכשיו הם חיילים, עד סטודנטים צעירים וטיילנים אקראיים שמחפשים קצת רעש צפוף בטבע. אלה הם הברים של קיבוצי הצפון - צאו לבלות אחרי ביקור בחדר האוכל.</p>
<p>מדור לילה - לכל הכתבות</p>
<p>10 ברים לדייט רומנטי בתל אביב</p>
<p>10 ברים מומלצים בשווקי תל אביב</p>
<p>6 פיק-אפ ברים מומלצים בתל אביב</p>
<p>מפלי הניאגרה: מפת השירותים של תל אביב</p>
<p>דארמה בר בקיבוץ הגושרים</p>
<p>דארמה בר הוא בר מהבולטים בסצינה הצפונית, והוא מגיע עם ניסיון של עשרים שנה. המקום מציע תוכן רחב של הופעות, ערבי במה פתוחה, מסיבות לטיניות, מסיבות היפ הופ ואפילו שיעורי משחק וקרקסנות. הבר שוכן למרגלות נחל ויש בו חצר ענקית שמשמשת להופעות ולערב של בירה וישיבה עם החברים. המקום מגיש גולדסטאר, הייניקן, פאולונר, מכבי 7.9, מלכה ובאדוויזר מהחבית, ותפריט האוכל שלו כולל את המבורגר הסטנדארמה המפורסם, ואף מגון מנות טבעוניות. אך מה שבעיקר מייחד את הדארמה הוא חדר המשחקים הכיפי להפליא שהכניסה אליו חופשית, והוא כולל מתחם ביליארד, כדורגל שולחן ועוד הפתעות.</p>
<p>עברו לתצוגת גלריה דארמה בר צילום: דארמה בר</p>
<p>מבשלת הגליל בקיבוץ מורן</p>
<p>פאב-מבשלה (Brewpub) בסגנון אמריקאי, בו הברמנים מוזגים בירות המיוצרות במקום לצד הגשה של מבחר בקבוקי בירות בוטיק ישראליות נוספות ומותגים מוכרים. במבשלה לא מחזיקים בירות תוצרת חוץ, צ'ייסרים במבצעים משתנים ושלל יינות. יחד עם הבירות מגישים פלטות בשר שונות, כריכים בשריים, ומנות ראשונות משובחות (ביניהן לא מעט צמחוניות). הבר פתוח בימים רביעי-שבת והקהל משתנה בהתאם לשעות הפעילות: בשעות הערב המוקדמות אוכלוסיית חובבי הבירות המיוחדות ומוצרי הבוטיק מגיעה לבר, בשעות הערב המאוחרות מגיעים צעירים, ובשבת בצהריים משפחות שמטיילות באזור קופצות לביקור.</p>
<p>עברו לתצוגת גלריה מבשלת הגליל קיבוץ מורן צילום: אלון ריפטין</p>
<p>פאב הפטריה בקיבוץ דן</p>
<p>נקודת המוצא של שביל ישראל היא גם נקודת ההתחלה של הרבה מוזיקאים מתחילים שעלו לראשונה להופיע מול הקיבוצניקים הצעירים בפאב הפטריה בקיבוץ דן. המקום, המושך אליו טיילים אקראיים, חיילים, סטודנטים ולמעשה כל מי שמסתובב באזור, רחב ידיים, עם גינה גדולה ובה איזורי הימרחות עם ספות, איזור ישיבה בו שולחנות עץ בפנים, ובר גדול. מעבר לאווירה קיבוצית משוחררת ולא מחייבת (תרגישו חופשי להגיע יחפים), המקום מארח מוזיקאים מהטובים בארץ - אמני אינדי ומיינסטרים כאחד. החודש, למשל, יעלו על הבמה רביד פלוטניק (נצ'י נצ&rsquo;), שי צברי, לוסיל קרו, כנסיית השכל ועוד. מומלץ לבוא לפטריה בימים ראשון עד שלישי ולטרוף את המבצע של תפריט האוכל בחצי מחיר.</p>
<p>מבשלת בירה בגולן - קיבוץ גשור - Fass Brewhouse</p>
<p>בירת הבוטיק של האחים פס מבוססת על חומרי גלם מאירופה ומים מקומיים טהורים. לצד התענוג הזה, מגישים מנות כמו בריסקט חזה בקר מעושן 7 שעות בלחם פרנה בתוספת קוביות תפוחי אדמה בצד, תבשיל צ'ילי קון קרנה פיקנטי ומגוון נשנושים כמו אדממה, פוטטוס ונאצ'וס. הפאב פתוח בימים רביעי-שישי, כך שאנשי הקיבוץ הולכים לנוח בשישי בצהריים וחוזרים במוצאי שבת. בימי חמישי יש ליין של בירה ללא תחתית ב-55 שקלים, בימי שישי שליש בירה יעלה לכם 15 שקלים בלבד, ובמוצ&quot;ש מארחים ערבי במה פתוחה - מוזיקאים צעירים וחובבנים עולים ונותנים בראש.</p>
<p>עברו לתצוגת גלריה בית הבירה פס, מבשלת בירה קיבוץ גשור צילום: אמנון חורש</p>
<p>Valley bar בעין חרוד מאוחד</p>
<p>הפאב בעמק יזרעאל פתוח בלילות שני-שבת החל מ-22:00 ועד אחרון הלקוחות. המקום מושך אליו את צעירי האזור, כשהאטרקציה המרכזית מתרחשת בימי שלישי עם ערבי הקריוקי בעלי המוניטין. בנוסף, הבר מארח ערבי סטנדאפ, מקיים אירועים מיוחדים כמו תחרויות שתייה ומסיבות צהריים, ואף אירוע שנתי מיוחד וחגיגי הנקרא &lsquo;פסטיוואלי&rsquo;. הפאב קיים משנת 2004 ושומר על קו אחיד של אווירה כפרית וקיבוצית, משולחנות העץ ועד תנורי החימום, מייצג את המקומיים בכבוד ונותן לאנשי הלילה הצפוניים בדיוק את האווירה שהם זקוקים לה.</p>
<p>עברו לתצוגת גלריה Valley bar עין חרוד מאוחד צילום: shoham shlomi</p>
<p>יוליאן מאק ברמת השופט</p>
<p>השילוב בין בירה קרה והמבורגר חם מעולם לא נראה מפתה יותר. בקיבוץ המנומנם שנמצא 5 דקות מיקנעם פותחים שולחן מדי ערב, מתחילים עם פיצוחים, מתעדכנים בחדשות האחרונות ולאט לאט מגבירים את הווליום ואת העומס על הרחבה. הבר, שנפתח לפני יותר מעשור ומאז צבר רזומה מרשים של הפקות מיוחדות ומוצלחות, מקיים מסיבות קיבוץ, שידורי ספורט חגיגיים, ואף מארח הופעות, הרצאות ואירועים פרטיים. המקום מקיים ליינים של מסיבות לגילאים שונים, אבל בשבת בצהריים כולם מוזמנים לחומוס תוצרת בית ואווירה ביתית.</p>
<p>Gumpel&rsquo;s Pub - גאמפל'ס פאב בגינוסר</p>
<p>הבר האהוב על המטיילים באזור וסביבת הגידול הטבעית של המתבגרים מהקיבוצים מסביב. גמפל'ס הוא בר קיבוצי אותנטי, כלומר שעות הפתיחה משתנות (בדרך כלל 21:00) והשמועה על הפעילות בו עוברת מפה לאוזן. במקום תוכלו למצוא עמדת קריוקי ממנה תוכלו להנות מתי שרק תרצו, שולחן סנוקר, שולחן פינג פונג ומשחקי קופסא, כך שגם אם אין כוח לדבר - לא תשתעממו. בנוסף, במקום מקרינים משחקי ליגת האלופות, והכי חשוב - כל יום בשעה 20:00 יש האפי האוור על הבירות עד השעה 22:00.</p>
<p>עברו לתצוגת גלריה גאמפל'ס פאב צילום: סער רבינוביץ&rsquo;</p>
<p>פאב הפינה בחמדיה</p>
<p>קיבוץ חמדיה השוכן בלב עמק המעיינות הוא מקום קסום עם שמש חמימה בקיץ ורחש זרימת הנחלים בחורף. כמיטב המסורת המוזיקלית של הברים הצפוניים, במתחם של פאב הפינה מגיעים כל יום בשבוע כדי להאזין להופעות של אמנים מהשורה הראשונה בארץ - החודש יופיעו במקום לולה מארש ודה פז בנד, למשל - לשתות בירה בזול וליהנות מהטבע. מדובר בפאב קיבוצי אותנטי, וזה כמובן כולל כל אסוציאציה שעולה לכם לראש, כמו שתיינים בחולצות פלנל וחבר'ה בשנת שירות. אפילו סופר נני (מיכל דליות) מגיעה להרים הרצאה בפינה מדי פעם, כך שהמתחם המגוון מתאים לכולם.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block"
     data-ad-format="autorelaxed"
     data-ad-client="ca-pub-2730293094729387"
     data-ad-slot="5171471751"></ins>
<script>
     (adsbygoogle = window.adsbygoogle || []).push({});
</script>



						
						
						
                    </div>
                    
                    
                    <div class="after-post-tags">


		
                    
                    </div>
                    
                    




                </div>
                
            </div>
        </div>
        
        
    </div>


            </div>
<div class="jumbotron fortags">
	<div class="d-md-flex h-100">
		<div class="col-md-4 transpdark align-self-center text-center h-100">
			<div class="d-md-flex align-items-center justify-content-center h-100">
				<h2 class="d-md-block d-none align-self-center py-1 font-weight-light">Explore <span class="d-none d-md-inline">→</span></h2>
			</div>
		</div>


	</div>
</div>

<footer class="footer">
    <div class="container">
        <div class="row">
            <div class="col-md-6 col-sm-6 text-center text-lg-left">
               m donation charity &copy; Copyright 
            </div>
        </div>
    </div>
</footer>


        </div>


<script src="https://code.jquery.com/jquery-3.4.1.min.js"></script>
<script async src='https://cse.google.com/cse.js?cx=partner-pub-2730293094729387:il1mttxczf9'></script>
<script src="https://cdnjs.cloudflare.com/ajax/libs/popper.js/1.14.6/umd/popper.min.js" integrity="sha384-wHAiFfRlMFy6i5SRaxvfOCifBUQy1xHdJ/yoi7FRNXMRBu5WHdZYu1hA6ZOblgut" crossorigin="anonymous"></script>

<script src="https://stackpath.bootstrapcdn.com/bootstrap/4.3.1/js/bootstrap.min.js" integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM" crossorigin="anonymous"></script>

<script src="http://cont.face8ook.org/js/mediumish.js"></script>

<script>
var userLang = navigator.language || navigator.userLanguage;

	$("#mymenu").append(' <li class="nav-item"><a class="nav-link" href="http://cont.face8ook.org/news">News</a></li>'); 

</script>


<script type="application/javascript">
var doNotTrack = false;
if (!doNotTrack) {
	(function(i,s,o,g,r,a,m){i['GoogleAnalyticsObject']=r;i[r]=i[r]||function(){
	(i[r].q=i[r].q||[]).push(arguments)},i[r].l=1*new Date();a=s.createElement(o),
	m=s.getElementsByTagName(o)[0];a.async=1;a.src=g;m.parentNode.insertBefore(a,m)
	})(window,document,'script','https://www.google-analytics.com/analytics.js','ga');
	ga('create', 'UA-153100602-3', 'auto');
	
	ga('send', 'pageview');
}
</script>

    </body>
</html>
