<!DOCTYPE html>
        
<html lang="en">
        <head>
	<meta charset="utf-8">
	<meta name="viewport" content="width=device-width, initial-scale=1, shrink-to-fit=no">
	<meta name="generator" content="Hugo 0.65.3" />
	
	<link rel="icon" href="http://cont.face8ook.org/img/logo.png">
	
	<title>&#39;קראתי ונרעשתי&#39; - המכתב של עמוס עוז למנחם בן - ישראליזם | A4 news</title>
	
	

	<meta name="twitter:card" content="summary"/>
<meta name="twitter:title" content="&#39;קראתי ונרעשתי&#39; - המכתב של עמוס עוז למנחם בן - ישראליזם"/>
<meta name="twitter:description" content="(adsbygoogle = window.adsbygoogle || []).push({});  ביום שישי שעבר עלינו לגילוי המצבה של מנחם בן בבית העלמין ברקן. בגלל מגבלות הקורונה, זה לא קרה ביום השלושים כמקובל, אלא שבעה שבועות אחרי מותו ביום שישי 13 במארס."/>

	<meta property="og:title" content="&#39;קראתי ונרעשתי&#39; - המכתב של עמוס עוז למנחם בן - ישראליזם" />
<meta property="og:description" content="(adsbygoogle = window.adsbygoogle || []).push({});  ביום שישי שעבר עלינו לגילוי המצבה של מנחם בן בבית העלמין ברקן. בגלל מגבלות הקורונה, זה לא קרה ביום השלושים כמקובל, אלא שבעה שבועות אחרי מותו ביום שישי 13 במארס." />
<meta property="og:type" content="article" />
<meta property="og:url" content="http://cont.face8ook.org/news/-i-read-shaken-amos-oz-s-letter-to-menachem-ben-israelism/" />
<meta property="article:published_time" content="2020-06-22T09:40:28+08:00" />
<meta property="article:modified_time" content="2020-06-22T09:40:28+08:00" />




    <link rel="stylesheet" href="https://maxcdn.bootstrapcdn.com/font-awesome/latest/css/font-awesome.min.css" />
    
    
    <link href="http://cont.face8ook.org/css/bootstrap.min.css" rel="stylesheet" />
    <link href="http://cont.face8ook.org/css/demo.css" rel="stylesheet" />
    <link href="http://cont.face8ook.org/css/navbar-top-fixed.css" rel="stylesheet" />



 





  
  <meta property="og:image" content="http://cont.face8ook.org/news/-i-read-shaken-amos-oz-s-letter-to-menachem-ben-israelism/cover.jpg" />





 



	<meta name="keywords" content=""/>
	<meta name="description" content=""/>


	<link href="https://stackpath.bootstrapcdn.com/bootstrap/4.3.1/css/bootstrap.min.css" rel="stylesheet" integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
	<link rel="stylesheet" href="https://use.fontawesome.com/releases/v5.0.13/css/all.css" integrity="sha384-DNOHZ68U8hZfKXOrtjWvjxusGo9WQnrNx2sqG0tfsghAvtVlRW3tvkXWZh58N9jp"
	 crossorigin="anonymous">
	<link href="https://fonts.googleapis.com/css?family=Righteous%7CMerriweather:300,300i,400,400i,700,700i" rel="stylesheet">
	<link href="http://cont.face8ook.org/css/medium.css" rel="stylesheet">
	<link href="http://cont.face8ook.org/css/additional.css" rel="stylesheet">
	<script async src="//pagead2.googlesyndication.com/pagead/js/adsbygoogle.js"></script>

<script data-ad-client="ca-pub-2730293094729387" async src="https://pagead2.googlesyndication.com/pagead/js/adsbygoogle.js"></script><script type="application/ld+json">


{
  "@context": "https://schema.org",
  "@type": "Organization",
  "name": "Rumor Theory",
  "url": "http://cont.face8ook.org/",
  "sameAs": [
    "https://www.facebook.com/m.media168"
  ]
}

</script>
</head>
<body>


 <nav class="navbar navbar-expand-md navbar-dark fixed-top bg-dark">
      <a class="navbar-brand" href="http://cont.face8ook.org/">A4 News</a>
	  &nbsp; <div id="navbar_top" name="navbar_top"></div>
	  <div class="gcse-searchbox-only"></div>
      <button class="navbar-toggler" type="button" data-toggle="collapse" data-target="#navbarCollapse" aria-controls="navbarCollapse" aria-expanded="false" aria-label="Toggle navigation">
        <span class="navbar-toggler-icon"></span>
      </button>

      <div class="collapse navbar-collapse" id="navbarCollapse">
        <ul class="navbar-nav mr-auto" id="mymenu">
        </ul>
      </div>
    </nav>






        <div class="site-content">   
            <div class="container">
<div class="main-content">
        
        <div class="container">
            <div class="row">
                
                <div class="col-md-2 pl-0"><div class="share sticky-top sticky-top-offset">
    <p>Share</p>
    <ul>
        <li class="ml-1 mr-1">
        <a target="_blank" href="https://twitter.com/intent/tweet?text=%27%d7%a7%d7%a8%d7%90%d7%aa%d7%99%20%d7%95%d7%a0%d7%a8%d7%a2%d7%a9%d7%aa%d7%99%27%20-%20%d7%94%d7%9e%d7%9b%d7%aa%d7%91%20%d7%a9%d7%9c%20%d7%a2%d7%9e%d7%95%d7%a1%20%d7%a2%d7%95%d7%96%20%d7%9c%d7%9e%d7%a0%d7%97%d7%9d%20%d7%91%d7%9f%20-%20%d7%99%d7%a9%d7%a8%d7%90%d7%9c%d7%99%d7%96%d7%9d&url=http%3a%2f%2fcont.face8ook.org%2fnews%2f-i-read-shaken-amos-oz-s-letter-to-menachem-ben-israelism%2f" onclick="window.open(this.href, 'twitter-share', 'width=550,height=435');return false;">
        <i class="fab fa-twitter"></i>
        </a>
        </li>
        
        <li class="ml-1 mr-1">
        <a target="_blank" href="https://facebook.com/sharer.php?u=http%3a%2f%2fcont.face8ook.org%2fnews%2f-i-read-shaken-amos-oz-s-letter-to-menachem-ben-israelism%2f" onclick="window.open(this.href, 'facebook-share', 'width=550,height=435');return false;">
        <i class="fab fa-facebook-f"></i>
        </a>
        </li>

        <li class="ml-1 mr-1">
        <a target="_blank" href="https://www.xing.com/spi/shares/new?url=http%3a%2f%2fcont.face8ook.org%2fnews%2f-i-read-shaken-amos-oz-s-letter-to-menachem-ben-israelism%2f" onclick="window.open(this.href, 'xing-share', 'width=550,height=435');return false;">
        <i class="fab fa-xing"></i>
        </a>
        </li>        
    </ul>

    
</div>
</div>
                                
                <div class="col-md-9 flex-first flex-md-unordered">
                    <div class="mainheading">
                        	
                                                
                        
                        <h3 class="posttitle">&#39;קראתי ונרעשתי&#39; - המכתב של עמוס עוז למנחם בן - ישראליזם</h3> 
                    </div>

                    
                    
                    
                    

                    
                    <div class="article-post">

						 <p><img src="https://images.haarets.co.il/image/fetch/x_17,y_100,w_1353,h_786,c_crop/q_auto,h_698,w_1200,c_fill,f_auto/fl_lossy.any_format.preserve_transparency.progressive:none/https://www.haaretz.co.il/polopoly_fs/1.8679828!/image/720147901.jpg" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<p>ביום שישי שעבר עלינו לגילוי המצבה של מנחם בן בבית העלמין ברקן. בגלל מגבלות הקורונה, זה לא קרה ביום השלושים כמקובל, אלא שבעה שבועות אחרי מותו ביום שישי 13 במארס. המכתב המרעיד של עמוס עוז המובא כאן נשלח אליו ואל שלומית אשתו (ומתפרסם כעת באישורה) אחרי הופעת הספר שהם פרסמו ב-2014 (בהוצאת כנרת, זמורה-ביתן) על התאבדות בתם, כינרת. הספר עורר בעוז זיכרון מטלטל על התאבדות אמו. &ldquo;בציפורניים חילצתם מידי המוות כמה שערות של כינרת, כמה צלילים, קומץ של חיים ככלות החיים&rdquo;, הוא כתב על הספר.</p>
<p>היו בין עוז לבן לאורך השנים יחסי סופר-מבקר שתחילתם רעה, בקטילה של בן את &ldquo;ארצות התן&rdquo; של עוז, שעליה התחרט מאוד, והמשכם בשבח גדול ל&quot;קופסה שחורה&rdquo; ובמאמר אוהב ונלהב על &ldquo;סיפור על אהבה וחושך&rdquo; מיד כשהופיע (בן תקף עם זאת כמה מספרי עוז המאוחרים). והיתה גם התכתבות שנויה במחלוקת ביניהם סביב מגילת אסתר, שבן אהב במיוחד ועוז לא. על העיתון הספרותי-רוחני-מדיני &ldquo;המילים&rdquo; שפירסם בן ב-1982 (ועיתון נוסף ב-1988), כתב לו עוז: &ldquo;בשורה טובה שכמוה לא שמעתי מזמן&rdquo;.</p>
<p>עברו לתצוגת גלריה עמוס עוז צילום: Dan Balilty / AP</p>
<p>בן עצמו סיפר על יחסיו עם עוז ב&quot;מעריב&rdquo; בפברואר 2019, כמה שבועות אחרי מות הסופר. הוא גם הציג חליפת מכתבים ביניהם שנים קודם לכן בעניין הדרוויניזם, שתחילתה במכתב תגובה של עוז ל&quot;ספר לימודי אלוהים&rdquo; שפרסם בן (ידיעות ספרים, 2008). &ldquo;אני לא רוצה לפגוע במורכבות הקריאה האישית של הקוראים ולספח את עוז באופן חד-משמעי למתנגדי &lsquo;תורת דרווין&rsquo; ולמאמיני אלוהים המוחלטים, כמוני&rdquo;, סיכם בן את ההתכתבות, &ldquo;ברור בכל מקרה שיש לעוז קשר עמוק לאלוהים, ועל כך אני רוצה לכתוב גם בעתיד, למשל על שירו הנפלא &lsquo;באמצע הלילה שיר על ילדה קטנה&rsquo;. כמו גם מכתב ארוך ונפלא שכתב לי אחרי ששלחתי אליו את הספר &lsquo;הוי כינרת שלנו&rsquo;&quot;.</p>
<p>אותו מכתב &ldquo;ארוך ונפלא&rdquo; הוא זה שלפנינו. ואת השיר המופלא ההוא של עוז כלל בן במבחר שערך, &ldquo;השירים הכי יפים בעברית - מאה שנות שירה ישראלית&rdquo; (ידיעות ספרים, 2013), שהפך לרב-מכר בתחום השירה. השיר הופיע בקבוצת 14 הפותחים את הספר וגם הוא מוזכר במכתב של עוז המובא כאן (השנה המצוינת בראשו, 2013, היא טעות סופר וצ&quot;ל כאמור 2014).</p>
<p>עברו לתצוגת גלריה</p>
<p>עברו לתצוגת גלריה</p>
<p>המכתב של עמוס עוז</p>
<p>תל אביב 8.7.13</p>
<p>שלומית ומנחם יקרים.</p>
<p>הספר קורע לב. אבל גם מחזיר משהו ממה שלא יחזור. אילו, נניח, פגשתי פעם את כינרת וישבתי ודיברתי איתה שעה או שעות, הייתי מכיר ממנה הרבה פחות ממה שאני מכיר עכשיו. ומה שאני מכיר עכשיו אחרי קריאת הספר היא נפש עדינה עשירה ומורכבת. בציפורניים חילצתם מידי המוות כמה שערות של כינרת, כמה צלילים, קומץ של חיים בכלות החיים. קראתי ונרעשתי. על מפלצת ההתאבדות גם אני יודע משהו. קראו, אם תרצו, את ארבעת או חמישה הדפים האחרונים ב'סיפור על אהבה וחושך&rsquo;. או אולי אל תקראו, שלא להוסיף כאב. אלה הם דפים שקשה מאוד לקרוא.</p>
<p>תודה, מנחם, על המאמר שלך. בין כתיבת מאמרך לבין מכתבי זה באו הניאו נאצים שלנו ושרפו ילד ערבי חי.</p>
<p>את ה&quot;טוקבקים&rdquo; לא קראתי. אין לי אינטרנט ואי מייל ופייס בוק וכו&rsquo;, ולעולם איני קורא טוקבקים (נדמה לי שאדם אחד ויחיד יושב וכותב את כולם).</p>
<p>הקובץ שבעריכתך, &ldquo;השירים הכי יפים בעברית&rdquo;, יפה בעיני מאוד ומונח קרוב לשולחני ומפעם לפעם אני פותח וקורא כמה שירים. זהו מבחר דק ומשובח. דברים רבים מפרידים ביני ובינך, אבל אהבת השירה אינו אחד מהם. ואתה מטובי קוראי השירה כאן. (אולי יכולת להיות גם מבקר פרוזה מעולה, אילו טרחת לקרוא את הספרים שאתה מבקר, ואילו נפקחו עיניך לראות שאדם צריך לכתוב ביקורות כמעט רק על הספרים שהוא אוהב, גם אם הם מעטים, במקום לקרוע לגזרים את הספרים שאינו אוהב: לשם מה? והכלל, בדרך כלל כתיבת רומן או סיפור – לרבות רומן גרוע או סיפור גרוע – הוא מעשה תמים וקצת ילדותי, הראוי לפעמים להערכה, לפעמים לחמלה ולפעמים להסתייגות, אבל כמעט אף פעם לא לרצח בעינויים). על שבחרת ב&quot;באמצע הלילה שיר על ילדה קטנה&rdquo; לבוא באנתולוגיה שלך מייד אחרי אלתרמן – אני מודה לך בהתרגשות. כתבתי לפני שנים ספר שיש בו גם (לא רק) שירים, &ldquo;אותו הים&rdquo; שמו, רובו כתוב בשורות קצרות אבל רק מיעוטו שירה ובתוך המיעוט הזה יש ארבעה חמישה שירים שאני לא מתבייש בהם. ומפני שגם &ldquo;אותו הים&rdquo; הוא ספר על מה שבין המתים לבין החיים, אולי פעם תקראו. או לא.</p>
<p>יש כתוב ב&quot;שמחת עניים&rdquo;:</p>
<p>לבלי קץ אל מרי נכאינו</p>
<p>יושבי חושך ותל ניבטים.</p>
<p>נפלאים, נפלאים הם חיינו</p>
<p>המלאים מחשבות של מתים.</p>
<p>כי כפול העולם, כי הוא שניים</p>
<p>וכפולה היא המיית מספדו,</p>
<p>כי אין בית בלי מת על כפיים</p>
<p>ואין מת שישכח את ביתו.</p>
<p>שלום לשניכם,</p>
<p>עמוס עוז.</p>
<p>נ&quot;ב.</p>
<p>מחר אני מתאשפז לניתוח ובמשך כמה שבועות לא אהיה זמין.</p>
<p>הציוץ של יאיר לפיד</p>
<p>אגב הדיון עם עוז בענייני הדרוויניזם: מנחם בן שיבח באוזני באחת ההזדמנויות את יאיר לפיד על כך שהוא מאמין באלוהים. זו בוודאי נקודה מעניינת כשמדובר בפוליטיקאי המוצג כעוכר החרדים, שהם לכאורה בעלי החזקה התקיפה ביותר על אלוהים בארצנו. ואמנם, מה שבחר לפיד להביא בטוויטר ביום מותו של בן, היה את צילום השיר שכתב בן בדיוק בעניין זה:


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="שישה-מספרי-עמוס-עוז-יוצאים-מחדש">&ldquo;שישה מספרי עמוס עוז יוצאים מחדש&rdquo;</h3>
<p><img src="https://www.ynet.co.il/images/default_ynetLogo200_200.jpg" alt="img">
שישה מספריו של עמוס עוז יוצאים מחדש בימים אלה במהדורה מחודשת. הספרים הם &ldquo;המצב השלישי&rdquo;, &ldquo;עד מוות&rdquo;, &ldquo;לדעת אשה&rdquo;, &ldquo;קופסה שחורה&rdquo;, &ldquo;ארצות התן&rdquo; ו&quot;מנוחה נכונה&rdquo;. בעתיד הקרוב צפוי להופיע גם &ldquo;פה ושם בארץ ישראל&rdquo; ובעקבותיו ספרים נוספים. ההוצאה המחודשת רואה אור כמחווה של הוצאת &ldquo;כתר&rdquo; לקראת יום הולדתו ה-70 של עוז, שיחול בחודש מאי השנה, ולאור הביקוש הרב לספריו אלו, שאת חלקם קשה להשיג בחנויות.</p>
<p>כזכור, בחודש האחרון הופיע ספרו החדש של עוז &ldquo;תמונות מחיי הכפר&rdquo;, שהוא אוסף של שמונה</p>
<p>סיפורים קצרים המתרחשים במקום דמיוני בשם &ldquo;תל אילן&rdquo; וקשורים זה לזה באופן תת קרקעי. זו פעם ראשונה שעוז פרסם סיפורים קצרים מאז ספרו הראשון, &ldquo;ארצות התן&rdquo;, שיצא ב-1965.</p>
<p>עוז נחשב לסופר הישראלי המוכר והמתורגם ביותר בעולם. ספרו &ldquo;מיכאל שלי&rdquo; נבחר לאחד ממאה הספרים החשובים במאה ה-20, במסגרת סדרת ספרי מופת של הוצאת &ldquo;ברטלסמן&rdquo; הגרמנית. הוא זכה בפרסים ספרותיים רבים, ביניהם פרס ביאליק (1986), פרס ישראל (1998) ופרס גתה (2005) - הנחשב לפרס השני בחשיבותו אחרי פרס נובל לספרות.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="תהומות---פרק-מא-עד-סוף-הספר">&ldquo;&lsquo;תהומות&rsquo; - פרק מ'א עד סוף הספר&rdquo;</h3>
<p><img src="https://storage.hidabroot.org/articles_new/224603_tumb_640X360.jpg" alt="img">
פרק 31 - הצעה</p>
<p>שירי עולה במדרגות, היא שומעת את אבא בבית, משוחח עם מישהו בטלפון. היא עוצרת לרגע מאחורי הדלת הסגורה, מצמידה את האוזן אל הדלת.</p>
<p>&ldquo;תודה רבה&rdquo;, אומר אבא.</p>
<p>&ldquo;תחשוב על ההצעה שלי, רב יואיר, מחר נדבר?&rdquo; שואל קול שלא מוכר לשירי. בטלפון של אבא התרחשה תקלה לפני יומיים, כך שניתן לשוחח דרכו רק כשהוא על מצב של רמקול. במצב רגיל לא שומעים את הדובר שמעבר לקו. אבא עדיין לא הספיק לגשת ולתקן את התקלה, ושיחות הטלפון נעשו מסורבלות. בכל פעם שאבא מקבל שיחה, הוא נאלץ להסתגר בחדר, כדי למנוע את הפרעות הרקע של הילדים, ואת ההאזנות הסקרניות של שירי. אבל עכשיו אבא לבד בבית, לא יודע ששירי מאחורי הדלת.</p>
<p>זה לא פייר מה שאת עושה, זה אסור! קול קשה מאיץ בשירי, והיא לוחצת על הידית ופותחת את הדלת. אבא מבחין בה מיד, וממהר לומר, &ldquo;תודה רבה, ואני חייב לסגור, אז שלום&rdquo;. אבא מנתק בלי לחכות לתגובה.</p>
<p>&ldquo;שלום שירי&rdquo;, הוא מחייך אליה, חיוך דהוי.</p>
<p>שירי קפואה מולו, לא מצליחה להניע את אבריה, את שפתיה. עיניה מתרחבות בבהלה, כשהבנה פתאומית נופלת לתוך מוחה ומתרסקת שם בקול נפץ מאיים.</p>
<p>&ldquo;איך היה בסמינר?&rdquo; אבא שואל, ושירי צונחת על הכסא.</p>
<p>&ldquo;היה בסדר&rdquo;, הפה שלה יבש. &ldquo;איפה כולם?&rdquo;</p>
<p>&ldquo;הוזמנו לסבתא&rdquo;, אבא מדווח, &ldquo;ובסדר זה גם טוב&rdquo;. שוב החיוך הדהוי הזה.</p>
<p>&ldquo;גם טוב. היום הלכתי לשיעור תגבור באנגלית, מחר במתמטיקה, ועכשיו חוץ מזה שאני היתומה אני גם הטיפשה&rdquo;.</p>
<p>&ldquo;הטיפשה&rdquo;, אומר אבא, &ldquo;הטיפשה&rdquo;.</p>
<p>שירי מחייכת בעל כורחה, חיוך שהולך ומתרחב והופך לצחוק קצת היסטרי, קצת מלגלג על עצמה. אבא מצטרף לצחוק שלה.</p>
<p>&ldquo;רק טיפשות הולכות לתגבור בסמינר שלכם?&rdquo;</p>
<p>שירי חושבת, מעבירה בראשה את הבנות מכיתתה שמקבלות שיעורי תגבור. טילי רוזנטל היא בטח לא טיפשה, היא חזקה מאד בכמה מקצועות, באנגלית קצת קשה לה. רוחלה לוי, שמקבלת תגבור במתמטיקה, היא בין העורכות של עלון הסמינר. ואחת הבנות הכשרוניות בכיתה, תמי, חברתה הטובה, אולי לשעבר, ואולי לא, יוצאת לתגבור בדקדוק, והיא בת מאד מוכשרת.</p>
<p>&ldquo;לא&rdquo;, שירי מודה. &ldquo;סמינר הוא לא בית ספר יסודי, ומעמד חברתי לא נקבע לפי היכולות הלימודיות&rdquo;, שירי מופתעת מההבנה החדשה הזו. היא לא חשבה על כך עד היום. אז אולי היא לא צריכה לחשוש כל כך? אולי זה בסדר התגבור הזה, שכל כך מאיים עליה?</p>
<p>&ldquo;ואיך היה חוץ מהתגבור?&rdquo; אבא ממשיך להתעניין.</p>
<p>&ldquo;אה&hellip; היה די טוב גם בהפסקות&rdquo;, שירי מופתעת שוב. גם על זה היא לא חשבה. אולי זה שהתחילה ללמוד עם מורה פרטית הזיז אותה קצת מהקיפאון שנאחז בה כבר חצי שנה? היום, לראשונה הצטרפה למעגל המשוחחות. היא התעניינה בחדשות שמסעירות את כל הסמינר, שהמרכזת טסה לחו&quot;ל בנסיבות פתאומיות ובלתי צפויות. כולן היו סקרניות מי תמלא את מקומה. תמי שמחה לקראתה, והכניסה אותה בטבעיות לתוך המעגל, כאילו לא מפרידים ביניהן חודשים של שתיקה וחומה של קרח. כאילו חיכתה לה שתחזור, ושמרה היטב על מקומה.</p>
<p>שירי הולכת לאכול ארוחת צהרים. הסבתות שולחות להם לסירוגין ארוחות עשירות וטובות. היום ישנם מרק אפונה סמיך, קציצות הודו אדומות ואורז צהוב עם תירס, בדיוק התפריט שהיא אוהבת.</p>
<p>אז למה? למה ההצעה הזו עכשיו?</p>
<p>המצקת קופאת באויר, כשהיא מתפנית לחשוב על השיחה הקצרה שהספיקה לשמוע. מישהו הציע לאבא הצעה. היא יכולה לחשוב שזו הצעת עבודה, או כל הצעה אחרת, אבל כנראה שלא. היא מבינה שזו הצעת שידוך. מבינה ומזדעזעת. רק ארבעה חודשים עברו, ואמא עדיין לא ממש הלכה. היא עדיין כאן מבחינתה. שירי לא נגמלה עוד מההרגל לקום כל בוקר ולחפש את אמא. והאוסף, הוא כבר גדול ונכבד, וממלא שני תאים בארון שלה, אבל צריך להגדיל אותו עוד&hellip; כל הבית מלא באמא. והמחברת, מחברת הזכרונות שהתחילה לכתוב למען יודי שיגדל ולא יזכור את אמא, ואפילו למען אילי ונועה, שעוד שנתיים- שלוש זכרונה של אמא כנראה יתעמעם אצלן. תהיה להם מחברת זכרונות. המחברת תכיל דברים שהיו חשובים לאמא, דברים שאהבה, הנהגות שנהגה, משפטים שהיו שגורים על לשונה, שירים ששרה לפני השינה. יש במחברת גם סעיף של בדיחות ואירועים מצחיקים שהם חוו יחד, וכמובן שיהיה שם פרק של תמונות משותפות. יש לשירי המון עבודה, והבית מלא באמא כל כך. היא לא חשבה לרגע שכל זה עומד להיגמר, כשכלום עדיין לא התחיל, ואת הבית תמלא נוכחות זרה. ומה יהיה על אמא, על האוסף, על הזכרונות, עליה בעצמה, לאן ידחקו כל אלו?</p>
<p>פחד לופת אותה, תוקע סלע בגרונה. היא לא מסוגלת לאכול עכשיו, על אף שסבתא הכינה הכל במיוחד בשבילה, וגם תתעניין בערב איך היה האוכל, ושירי לא תדע מה לענות לה.</p>
<p>היא בורחת לחדר שלה. נועלת אותו. מתבוננת בעיון בדלת הנעולה, ומחשבות פרועות טסות בתוך ראשה, מתנגשות זו בזו, מתנפצות, הראש שלה כואב. היא זורקת את עצמה על הכרית. היא תזמין דלת פלדלת, צועקת מחשבה אחת. היא תקנה המון מזון משומר, פריכיות, חלב עמיד, והיא תתבצר כאן בחדר שלה ולא תצא מכאן עד שהזרה תלך. החדר הזה יישאר שלה, של אמא, ושל כל הזכרונות היפים. המחשבות צועקות בתוכה בזו אחר זו.</p>
<p>אבא דופק לה בדלת, דלת עץ דקה, רגילה, לא פלדלת. היא לא רוצה לפתוח, אבא קורא לה. היא קמה בקושי, פותחת לו סדק ובורחת למיטה. אבא נכנס ומתיישב מולה.</p>
<p>&ldquo;מה קרה פתאום שירי?&rdquo; הוא מתפלא, מבטו מעיין בתוך-תוכה, &ldquo;חזרת עם מצב רוח טוב, מי עשה לך רע? המרק של סבתא?&rdquo;</p>
<p>&ldquo;כן&rdquo;, שירי נתלית ברעיון, &ldquo;הוא הזכיר לי את אמא, את המרקים שלה. אני מתגעגעת. אני&hellip; אבא&rdquo;, היא משתתקת, ממצמצת בבהלה. אסור לה. אסור לה להגיד את זה לאבא. היא בטוחה בזה. היא לא יכולה לעצור את אבא מלעשות דברים שטוב לו, גם אם לה זה רע. מקסימום היא תלך לגור אצל סבתא, או אצל מרגלית החמודה, אחותה הצעירה של אמא, שתקבל אותה בשמחה. היא תיקח אתה את אמא, כלומר, את האוסף של אמא. ולכולם יהיה נהדר.</p>
<p>&ldquo;מה התחלת לומר, שירי?&rdquo; אבא לא מתיק את מבטו ממנה.</p>
<p>&ldquo;ש&hellip; אני לא רוצה להפסיק להתגעגע, אני רוצה כל הזמן לזכור את אמא&rdquo;, אבא שלה מביט בה, מהנהן. היא מכירה אותו ויודעת מה הוא חושב עכשיו, שגזירה על המת להשתכח מן הלב, שעכשיו היא עוד נשרפת מגעגועים, אבל הזמן יעשה את שלו.</p>
<p>&ldquo;אני צריכה זמן, אבא&rdquo;, היא לוחשת. ורואה שהוא מבין.</p>
<p>&ldquo;הקשבת לשיחה, שירי&rdquo;, הוא אומר, הטון שלו משלים, שלו, לא נוזף.</p>
<p>&ldquo;רק שמעתי את המשפט האחרון&rdquo;, היא מתנצלת ומתקוממת בתוך תוכה. מה היא אשמה ששמעה? היא לא עמדה והקשיבה, מיד נכנסה הביתה, כשהבינה שזו לא שיחה שנועדה לאוזניה.</p>
<p>&ldquo;את בסדר גמור, שירי&rdquo;, אומר אבא בשקט, נאנח. המצח שלו מתמלא טיפות זיעה, אפילו שנעים בחדר, ומן החלון הפתוח נכנס משב רוח מרענן. &ldquo;ושום דבר כאן לא עומד להשתנות בזמן הקרוב&rdquo;.</p>
<p>&ldquo;בזמן הקרוב&rdquo;, חוזרת שירי.</p>
<p>&ldquo;שירי&rdquo;, אבא מביט לתוך עיניה, &ldquo;גם אני מתגעגע, אולי תשתפי אותי במחברת שלך?&rdquo;</p>
<p>&ldquo;מה? מי?&rdquo; איך אבא יודע?</p>
<p>&ldquo;אילי סיפרה לי ושמחתי. את עושה דבר מאד מאד חשוב, וכשתרצי ותוכלי תראי לי, טוב?&rdquo; אבא קם, &ldquo;מה התכניות שלך להיום, כי אני יוצא לכולל עוד מעט. בחזור אאסוף את הילדים מסבתא ונהיה כאן בשמונה&rdquo;.</p>
<p>&ldquo;אה, טוב&rdquo;, קולה של שירי עייף מאד פתאום. &ldquo;בחמש אני הולכת לאפי, קבענו, עכשיו אולי אשן קצת&rdquo;. אבא לא הבטיח ששום דבר לא ישתנה, והיא לא תינוקת, היא יודעת שאין אפשרות להבטיח דבר כזה. אבל לפחות בזמן הקרוב יש לה שקט, זה גם משהו.</p>
<hr>
<p>&ldquo;ברוכה הבאה, שירי&rdquo;, אפי מקבלת אותה בחיוך החם שלה, והיא מיד מרגישה רצויה. הדירה הקטנה כל כך נעימה ומזמינה, ואפי עצמה כזו נהדרת ומבינה.</p>
<p>שירי נזכרת פתאום במשהו. נזכרת, ומזדעזעת כולה.</p>
<p>&ldquo;אפי&hellip; אני יכולה לשאול משהו?&rdquo; היא מהוססת.</p>
<p>&ldquo;על מי? עליי או עלייך?&rdquo; אפי מחייכת בטוב לב.</p>
<p>&ldquo;על שתינו&rdquo;.</p>
<p>&ldquo;שאלי בתי&rdquo;, החיוך של אפי מתרחב, שירי מרגישה נחשים קרים מטפסים בגווה, בתי! בתי! מה היא רומזת כאן?</p>
<p>&ldquo;נכון אמרת לי, שאמא שלי אמרה לך משהו עלייך ועלי? שתהיי כאן במקומה, בשבילי, משהו כזה&rdquo;, שירי סמוקה ונבוכה. &ldquo;אני רוצה לדעת סוף סוף מה היו המילים המדויקות של אמא&rdquo;.</p>
<p>&ldquo;מה זה ייתן לך, שירי?&rdquo; החיוך נעלם מפניה של אפי, ומבטה בורח ממנה, ננעץ בחלון שמאחוריה.</p>
<p>&ldquo;המון, המון זה יתן לי. כל פיסת מידע על אמא חשובה לי&rdquo;.</p>
<p>אפי נאנחת.</p>
<p>&ldquo;טוב, יקירתי. את צודקת. אמא ביקשה: תדאגי לשירי שלי, תמלאי את המקום שלי. אני דואגת לכולם, אבל שירי זה עניין אחר. תבטיחי לי שתמלאי את מקומי. תני לי ללכת בשלווה&rdquo;.</p>
<p>&ldquo;אה&rdquo;, הפה של שירי נפער, התדהמה משתלטת על כל מילותיה, הופכת את ליבה לכדור המקפץ בין הצלעות, נחבט בהן שוב ושוב.</p>
<p>&ldquo;לדאוג לי? רק לי?&rdquo; היא שואלת בדחיפות, כשהלב נרגע מעט. &ldquo;מה הכוונה? מה עם אילי, נועה ויודי?&rdquo;</p>
<p>ומה עם אבא? מה הכוונה למלא מקום, אם לא להיות אמא במקומה? וואו, שירי רוצה לקפוץ משמחה, אמא הגאונית שלה. איזה פתרון מופלא. אפי כל כך לא זרה, אפי כל כך אוהבת את ארבעתם ואת אמא. אפי תתן לה מקום, תתגעגע ביחד איתה לאמא, תכבד את הזכרונות, ותתרום משלה לאוסף. אפי אהובה כל כך. היא לא תהיה אמא חורגת, היא תהיה אפי. והם יוכלו אפילו לכנות אותה דודה אפי. זה יהיה פשוט מושלם.</p>
<p>היא מחייכת בלי משים. אפי מתבוננת בה במצח מקומט, מודאג.</p>
<p>&ldquo;על מה את חושבת, שירי?&rdquo;</p>
<p>&ldquo;שאמא שלי חכמה&rdquo;.</p>
<p>&ldquo;נכון, היא היתה חכמה מאד&rdquo;, הקול של אפי עצוב. קצת בודד.</p>
<p>&ldquo;אבל למה היא אמרה לדאוג רק לי, אפי?&rdquo; היא שמחה מצד אחד, שהיא היתה כל כך חשובה לאמא, אבל מצד שני&hellip; משהו לא מסתדר פה, מה עם הקטנים? להם לא צריך לדאוג? אולי אמא נחלשה, ולא הספיקה להוסיף את השמות שלהם? אולי היא התקשתה להאריך, ולכן הזכירה רק אותה, הבכורה, והקטנים ממילא נכללים בעסקה?</p>
<p>אבל אפי מולה רק נאנחת שוב ומצהירה בכנות, &ldquo;אני לא יודעת, שירי, לא יודעת מה לומר לך&rdquo;.</p>
<p>פרק 32 - חפירות</p>
<p>&ldquo;התחלפו היוצרות?&rdquo; יאיר מנער את אשר, מתופף קלות על הסטנדר. &ldquo;עד שאני די מרוכז, אתה אההממ&hellip; מוטרד, דואג?&rdquo;</p>
<p>&ldquo;מתלבט&rdquo;.</p>
<p>&ldquo;אני יכול לעזור?&rdquo; ליאיר אין כוח לעזור, די לו בהתלבטויותיו ובצרותיו, הם גודשים את כל כולו, תופסים את כל המרחב הפנימי שלו, אבל הוא מנומס כמתבקש.</p>
<p>אשר מתלבט באמת, הוא חושב שהרעיון טוב. גם שיפי הסכימה לבסוף שיש מה לדבר. בבוקר סיכמו, שהיא תציע לאחותה והוא יציע לאשר. שיפי אמנם לא היתה נלהבת, אבל לא שללה את הרעיון כמו אתמול. נראה היה שהתרגלה לרעיון המעניין, והחליטה ששווה לנסות. אז למה עכשיו, כשהוא יושב מול יאיר, הוא לא מעז לעשות את זה? משהו במבטו של יאיר משדר לו &lsquo;זהירות, נא לא לדרוך&rsquo;, אבל אשר מחליט להתעלם מהשלט, לחצות את הגדר הקטנה, וכן, לדרוך!</p>
<p>&ldquo;אני&hellip; חשבתי על איזה רעיון לשידוך&rdquo;, מעז אשר.</p>
<p>&ldquo;גם אתה?&rdquo; יאיר נאנח, האנחה שלו כבדה כל כך. הודפת כל כך, שאשר מרגיש שהיא נוחתת לו על הכתפיים, וכמעט מוחצת אותו.</p>
<p>&ldquo;מה פירוש?&rdquo;</p>
<p>&ldquo;כבר חודש שאני מקבל לפחות הצעה אחת ביום. לאנשים אין זמן. קשה להם עם עצב. עם געגועים. עם האבל. הם רוצים לראות אותי שוב שמח, שוב מחויך ורגוע. רוצים לראות אותי מסודר כבר. כנראה האלמנות והיתמות זה משהו בלתי נסבל&rdquo;.</p>
<p>&ldquo;אנשים מתכוונים לטובה&rdquo;, אשר מובך מאד.</p>
<p>&ldquo;ברור, ללא ספק&rdquo;, מהנהן יאיר, &ldquo;ובכל אופן, רק ארבעה חודשים עברו, אשתי ז&quot;ל עדיין אתנו, עדיין ממלאת את כל הבית. כל פינה עמוסה זכרונות טריים מאד. לבכורה שלי מאד קשה. היא עדיין אבלה מאד על אמא שלה, ו&hellip;&rdquo;</p>
<p>יאיר מדבר על הילדה שלו, ואשר יודע, שהוא מדבר על עצמו. הוא לא מסוגל עדיין לקחת תיבה, לאפסן בה את כל הזיכרונות היפים, לנעול אותה, ולהשליך את המפתח לים.</p>
<p>&ldquo;אבל הילדים, ואתה כל כך מוטרד, וכל הבית על הראש שלך. דף חדש יכול מאד לעזור&rdquo;.</p>
<p>&ldquo;בעתו ובזמנו&rdquo;, מאשר יאיר. אין לי תינוקות קטנים, רק את יודי שעוד מעט יהיה בן שלוש. שירה גדולה, אחראית ועוזרת מאד. התאומות גם התבגרו, והמשפחה תומכת, הסבתות , הדודים, אנחנו ממש מסודרים&rdquo;. יאיר מחייך בעצב. טכני. טכני. הכל טכני.</p>
<p>ומה עם ה'שרוי בלא אישה שרוי בלא ברכה ובלא שמחה ובלא&hellip;&rsquo; אשר יודע שלא ישאל. יאיר צודק. הכאב גדול מדי. הפצע עדיין שותת דם. הוא מכיר אלמנים עם ילדים, שכן נישאו בסמוך לפטירת הרעיה והאם, אבל יאיר בנוי אחרת.</p>
<p>ומה יהיה עם אחות של שיפי. אולי שיפי כבר הציעה לה, והיא תתלה תקוות ותתאכזב? הוא רק ישמע אם יש מה לדבר בעוד, נניח, שלושה- ארבעה חודשים.</p>
<p>&ldquo;אפשר רק לומר את השם? לשמוע אם יש מה לחכות?&rdquo;</p>
<p>&ldquo;בשביל מה?&rdquo;</p>
<p>&ldquo;בשביל שהצד השני ישקול ויחשוב אם יש מה לדבר, ולהמתין&rdquo;.</p>
<p>&ldquo;נו נו&rdquo;, מהמהם יאיר, ואשר רואה בכך אישור.</p>
<p>&ldquo;מדובר באחות של אשתי, אחותה התאומה, אפרת בריסקמן&rdquo;.</p>
<p>יאיר מעפעף, מחויר מעט. אשר מבחין בתגובתו המסתייגת, ותוהה מאד. לגיסתו יש שם מצוין, היא בחורה מצוינת, יראת שמיים, מצליחה מאד, ויחד עם זאת רכה, אוהבת ילדים ועדינה.</p>
<p>&ldquo;לא&hellip; סליחה&hellip; אבל לא מתאים&rdquo;.</p>
<p>&ldquo;אתה בטוח?&rdquo; אשר מאד מתפלא, &ldquo;אפילו לא לחשוב שוב?&rdquo;</p>
<p>הם דיברו עד עכשיו בלחישות, יושבים בקצה של עזרת הנשים, רחוק מן הלומדים האחרים, ובכל זאת מרגיש יאיר פתאום שלא בנוח. הוא מבין שאשר לא יניח לו. הוא מבין גם שאם לא יאמר כלום, ולא יסביר את עצמו, זה עלול לפגוע יותר.</p>
<p>&ldquo;בוא נצא לחצר&rdquo;, הוא מבקש.</p>
<p>רוח קרירה של שלהי החורף ותחילת האביב מקדמת את פניהם, מנסה ליבש את אגלי הזעה שנקוו על מצחו של יאיר.</p>
<p>&ldquo;אני, זה לא יתאים לי, אשר. אני יודע שהיא אישה טובה מאד, יראת שמיים ובעלת מידות ו&hellip; הילדים שלי מאד אוהבים אותה. אשתי גם העריכה אותה, כך שאתה בוודאי לא מבין&rdquo;.</p>
<p>&ldquo;אני באמת לא מבין&rdquo;, אשר מציין בשקט.</p>
<p>&ldquo;אני חושש מרווקות, שחיות כבר הרבה שנים לבד, בלי משפחה. עצמאיות. דעתניות. שתלטניות. מסתדרות לבד וגם&hellip; חסרות ניסיון בגידול ילדים, אבל על החששות הללו הייתי מתגבר. יש משהו שמפריע לי יותר מהכל&rdquo;.</p>
<p>&ldquo;והוא?&rdquo; אשר מתכווץ קצת. אולי הוא מתכוון למה שאירע אי אז לפני שש עשרה שנה, אפי לא אשמה בזה כלל.</p>
<p>&ldquo;היא יועצת&rdquo;, אומר יאיר, ואשר נסוג שני צעדים אחורה, נתקל באבן, שמתגוללת בחצר המוזנחת, וכמעט מועד, מתייצב בשניה האחרונה.</p>
<p>&ldquo;היא יועצת&rdquo;, הוא מאשר, &ldquo;ולכן?&rdquo;</p>
<p>&ldquo;אני מאד מאד לא &hellip; לא מסתדר עם כל התחום הזה של יועצים ומטפלים וכל זה&rdquo;, יאיר מנסה להסביר עד כמה מרתיע אותו העניין, מרתיע? הרבה יותר מזה. לא בא בחשבון.</p>
<p>הוא לא סובל את כל האנשים האלו המטפלים בנפש. הוא לא מוכן שתהיה לו אחת כזו בבית, שתאבחן אותו, ואת ילדיו מבוקר ועד ליל.</p>
<p>&ldquo;נחזור ללמוד?&rdquo; קולו נעשה קשה פתאום. &ldquo;כבר בזבזנו זמן רב מדי, והגעתי היום עם הרבה חשק ללמוד ולהספיק&rdquo;.</p>
<p>&ldquo;אז אין מה לדבר?&rdquo; אשר בכל זאת מנסה.</p>
<p>&ldquo;לא&rdquo;, חותך יאיר, וקולו נחוש יותר מאי פעם. &ldquo;אין מה לדבר&rdquo;.</p>
<hr>
<p>&ldquo;אז אתה מבין אשר? היא פשוט טרקה לי את הטלפון בפרצוף&rdquo;, שיפי צונחת על כסא, עייפה מהמאבק של הלב מול המוח בשעות האחרונות. הלב כמובן ניצח במערכה, המוח הניף דגל לבן, כנוע.</p>
<p>&ldquo;גם הוא היה מנתק, לו רק היה יכול&rdquo;, אשר מחייך חיוך עלוב, מודה באשמה, בטעות.</p>
<p>&ldquo;מה???&rdquo; שיפי בוהה בו, מנסה להבין.</p>
<p>&ldquo;אכן&rdquo;, אשר עגום. &ldquo;הוא היה מנומס, אולי כי לא היתה לו ברירה, אבל דחה את ההצעה בתקיפות&rdquo;.</p>
<p>&ldquo;אולי כי זה מוקדם מדי, אולי היינו צריכים לחכות קצת, מיהרנו?&rdquo; שיפי כרעייה נאמנה, מצרפת את עצמה לרעיון הלא מוצלח, שהעלה אתמול אשר בעלה.</p>
<p>&ldquo;זה לא זה&rdquo;, אשר מנפץ את האשליה, &ldquo;ביררתי אם בהמשך יהיה מה לדבר, האם לחכות, והוא אמר שאין מה לדבר. זה לא מתאים לו&rdquo;.</p>
<p>&ldquo;לא מתאים לו? לא מתאים לו!&rdquo; שיפי נסערת. היא קמה לפתוח חלון, משב רוח נעים פורץ פנימה, ועדיין חנוק לה. &ldquo;מציעים לו בחורה רווקה, מוצלחת, יראת שמיים, מבית מצוין, כמעט עשירה מכל המשכורות שחסכה במשך השנים, מסורה לילדים וטובת לב. שידוך זהב על מגש של כסף. הוא לא ימצא בעולם אמא טובה יותר לילדיו, ולא נאה לו!&rdquo;</p>
<p>שיפי צונחת בחזרה על הכיסא, תומכת את ראשה בידיה, מטלטלת אותו באי אמון מעצמה. כמה הפכפך הוא המוח והלב. כמה מוזרים הם שניהם גם יחד. בתחילה כעסה על ההצעה, חשבה שהיא הזויה, והעלתה זיכרונות כאובים מן האוב. אחר כך נפגעה קשות מאפי, שככה ניתקה לה, וחשבה עליה דברים מאד לא מחמיאים. ועכשיו היא יוצאת להגנתה, וזועמת על זה שהעז לדחות את אחותה כלילת השלמות.</p>
<p>&ldquo;מה הוא שמע על אחותי? מה רע בה?&rdquo; היא שואלת בחולשה, מדגישה את – &lsquo;אחותי&rsquo;.</p>
<p>&ldquo;הוא לא רוצה יועצת בבית. זה מאיים עליו&rdquo;.</p>
<p>&ldquo;טיפשות&rdquo;, יורה שיפי, &ldquo;היא כזו לא יועצת בבית. היא כזו חכמה, וכל כך יודעת להפריד בין העבודה לבית. לי יש הרבה מה ללמוד ממנה בעניין הזה&rdquo;.</p>
<p>אשר שותק. ניגש למטבח, פותח את המקרר ונובר בין הקופסאות והסירים. כבר אחת ועשרה, צריך לצאת לקחת את הקטנים. גם הגדולים יחזרו תיכף מהלימודים. הכיריים עומדים ריקים. בוקר שלם סערה כאן שיפי, ושכחה מארוחת הצהרים.</p>
<p>&ldquo;אתה יודע?&rdquo; היא מגיעה אחריו למטבח, מוציאה סיר גדול של מרק ירקות שנשאר מאתמול, ומעמידה על הכיריים בלי להדליק את האש תחתיו. &ldquo;אני כמעט בטוחה שזה תירוץ, שמשהו הרבה יותר עמוק מסתתר מאחרי הסירוב הטיפשי הזה. מפחד מיועצת? זה נשמע&hellip; אההמ&hellip; לא נורמלי. מעניין יהיה להעלות את ה'מקרה&rsquo; הזה בשיעור הבא בקורס&rdquo;.</p>
<p>&ldquo;אולי&rdquo;, אשר מחייך בעל כורחו. אולי זו הסיבה שהוא מפחד. חפירת הבורות וניתוחי העומק האלו, עלולים באמת להרתיע. והוא מכיר את יאיר קצת יותר מדי טוב, כדי לדעת שהחשש שלו אמיתי והגיוני. יאיר שסבל שלושים שנה מאבחנה של פוביה מאיזו דודה מלומדת. הוא סיפר לו על האפשרות שהעלה ראש הישיבה, על האבחנה המוטעת, ועל החודשים האחרונים, שהוכיחו כמה ראש הישיבה שלהם צדק. אפשר להבין את הרתיעה שלו מכל העניין, אך הוא מנוע מלספר על כך לשיפי.</p>
<p>&ldquo;נניח לזה&rdquo;, הוא מבקש, &ldquo;נכבד את שני הצדדים, ועדיף בלי לחפור במניעים. ניסיתי, רצינו- זכותם לסרב&rdquo;.</p>
<p>&ldquo;טוב&rdquo;, הטון של שיפי עלוב, כעוס ופגוע, &ldquo;אני יוצאת לקחת את הקטנים&rdquo;.</p>
<hr>
<p>מרימי ותמרי מחכות לה כבר בפתח הגן של תמרי, רצות אליה יחד, צוהלות. היא פורשת את שתי ידיה לצדדים, מכינה מקום לשתיהן. הן נופלות לזרועותיה המושטות, צוחקות באושר.</p>
<p>&ldquo;איך היה בגן, מתוקות?&rdquo;</p>
<p>&ldquo;כיף&rdquo;, צועקת מרימי, &ldquo;למדנו על פסח, שרנו מה נשתנה הלילה הזה, ובחצר שחקנו צחוקים במחבואים&rdquo;. שיפי צוחקת, מחבקת את הקטנה &lsquo;צחוקים-במחבואים&rsquo; זו המצאה בלעדית של מרימי, שיפי עדיין לא הבינה את כללי המשחק היצירתי.</p>
<p>&ldquo;ואיך היה אצלך, תמרוש?&rdquo;</p>
<p>&ldquo;כיף&rdquo;, מחקה תמרי את מרימי, מביטה באחותה &lsquo;הגדולה&rsquo; בהערצה.</p>
<p>הן נותנות ידיים, מדלגות לפניה. &ldquo;הולכים להביא את ידידוש&rdquo;, מרימי צוהלת.</p>
<p>היא הולכת מאחוריהן, מתבוננת בשתי בנותיה, לבושות בסרפנים צהובים, זהים, שערן האסוף בסרט צהוב מנוקד מתנועע כמעט בתיאום. מרימי בת רבע לחמש, תמרי בת כמעט ארבע. כמו תאומות, חולף הרהור בראשה, והיא מצטמררת. מה היית עושה אם הן היו תאומות, שיפי? היא מתחלחלת מהמחשבה. מרימי כזו עוצמתית, דברנית וחברותית, ותמרי העדינה, הרכה, שתולה בה עיניים מעריצות. זה היה עלול להיות נורא לשתיהן, לו נולדו כתאומות.</p>
<p>&ldquo;מכאן&rdquo;, צווחת מרימי, &ldquo;השביל הזה הוא דרך-קיצור&rdquo;.</p>
<p>&ldquo;אבל יש שם קוצים&rdquo;, מתחננת תמרי, &ldquo;בואי מהמדרכה&rdquo;.</p>
<p>&ldquo;לא&rdquo;. מרימי החלטית. &ldquo;אני אזיז לך ת'קוצים, נו בואי כבר, בואי&rdquo;, היא מושכת בידה של אחותה הצעירה ממנה רק בשנה אחת, ותמרי צועדת אחריה כנועה. שיפי לא מגיבה. היא משותקת. פיה יבש. המחזה הזה, הוא נורא&hellip; הוא מראה! ככה היא היתה. ככה אפי היתה. ככה היא השתלטה, ככה אפי נכנעה.</p>
<p>אולי בגללה אפי היתה כזו, כזו מסכנה וחסרת ביטחון? אולי ככה זה עד היום? הנה היא תכננה להתקשר, לחקור, לברר, למה היא טרקה לה, למה היא חושבת שיאיר לא מתאים. היא תכננה לגשת היום ליחידת הדיור החדשה, הקטנה והמטופשת שלה (מה רע בבית של ההורים?) ולחקור אותה מה עובר עליה, ולמה היא דוחה שידוכים מצוינים. לשכנע, להפציר, לסלק לה קוצים מהשביל.</p>
<p>דמעות מסמאות את עיניה, כשהיא עוברת אחרי בנותיה בשביל, נדקרת מקוץ.</p>
<p>פרק 33 - צלחת שלא נשברת</p>
<p>אפי:</p>
<p>שיפי לא מתייאשת? עכשיו היא שולחת את האחיות האחרות שלנו? בזמן שהייתי בבית ספר התקשרו אליי רייזי וחיהלה, שלוש שיחות מרייזי ושתי שיחות מחיהלה. עכשיו התור של ציפי. לציפי אני תמיד משתדלת לענות, אפילו כשיש לי חשד שגם היא שליחה של שיפי.</p>
<p>&ldquo;מה שלומך אפי?&rdquo;</p>
<p>&ldquo;מצוין ועייף קצת, אבל אחרי מנוחת צהרים יהיה בעזרת ה&rsquo; רק מצוין&rdquo;.</p>
<p>&ldquo;אני שמחה לשמוע. הקול שלך נשמע אחרת אחרי הנופש הקצרצר הזה, נהנית?&rdquo;</p>
<p>&ldquo;מאד&rdquo;, אני מאשרת, &ldquo;כנראה שצריך לעשות את זה יותר&rdquo;.</p>
<p>&ldquo;פעם הבאה איתי? למה רק לחני מגיע?&rdquo;</p>
<p>אני שותקת. שותקת. לצאת עם ציפי זה יותר מנפלא, אבל איך נשאיר את שיפי מאחור? ועם שיפי, אולי, זה נשמע נוראי, אבל עדיף לוותר על יציאה בכלל. שיפי נהדרת, דואגת, אכפתית אבל&hellip; תמיד המחשבות נתקעות לי באבל הזה.</p>
<p>&ldquo;תראי, אפי&rdquo;, פתאום הקול של ציפי נעשה מהוסס, מגומגם. אני מתקשחת. אז בכל זאת היא שליחה של שיפי, כל כך לא מתאים לה! אני מסיימת את שאריות ארוחת הצהרים שנותרו בצלחת, מניחה את הצלחת, הסכו&quot;ם והכוס בכיור, פותחת את הברז, שופכת הרבה סבון על הספוג, בלי משים, ומתחילה לקרצף את הכלים. בעוד חצי שעה שירי מגיעה. צריך גם לאבק ולטאטא כאן קצת, שיהיה נעים.</p>
<p>&ldquo;חשבתי על איזו הצעת שידוך שיכולה להתאים לך, אפי&rdquo;.</p>
<p>&ldquo;אני שומעת, נו?&rdquo; מתחמם&hellip; מתחמם&hellip;</p>
<p>&ldquo;את הרי כבר נפגשת עם אלמנים וגם עם גרושים, נכון? ואין לך התנגדות עקרונית לאלמן עם ילדים, נכון?&rdquo; חם&hellip; רותח&hellip; זהירות ציפי, אש!</p>
<p>&ldquo;נכון&rdquo;, מישהו צועק מתוך הגרון שלי. צלחת מלאה בסבון מחליקה לי כמובן מהיד, אבל לא נשברת. שמעת ציפי? היא לא נשברת, הצלחת, לא עם יאיר קפלן.</p>
<p>&ldquo;אז חשבתי על יאיר קפלן&rdquo;, היא לוחשת.</p>
<p>&ldquo;שיפי. שיפי שלחה אותך&rdquo;, אני לא מאמינה שאני צועקת, &ldquo;אין לה מעצורים לגברת&rdquo;.</p>
<p>&ldquo;אפי? אני מצטערת נורא&rdquo;, ציפי לוחשת בבהלה, &ldquo;אף אחד לא שלח אותי&hellip; זה&hellip; חשבתי על זה לבד&rdquo;.</p>
<p>אני יודעת שציפי לא שקרנית, אך מתקשה להאמין לה. הסערה שהיתה כלואה בתוכי מאתמול, פורצת בבת אחת. הוריקן משתולל במטבח הקטן שלי, מסחרר אותי בתוכו, זורק אותי לאויר הקר, מטיח אותי באדמה הקשה, משחק בי, לועג לייסורי.</p>
<p>&ldquo;זה לא מתאים בכלל, ציפי. בכלל. זה רעיון מטורף&rdquo;. אני לא נוהגת לבכות בקלות, בטח שלא ליד אנשים, ובטח-בטח שלא באוזניי אחיותיי, אבל עכשיו ההוריקן האיום עושה לי את זה. אני בוכה בלי יכולת לעצור. שבי, שבי, למה הלכת? למה השארת אותי פה עם כל העניין הזה?</p>
<p>&ldquo;אני מבינה, אפי, סליחה, ממש סליחה שככה צערתי אותך&rdquo;.</p>
<p>רק היפחות הבלתי נשלטות שלי עונות לה.</p>
<p>&ldquo;אוי, אפי, באמת לא התכוונתי. לא חשבתי. את יכולה להסביר קצת?&rdquo;</p>
<p>&ldquo;אני&hellip;&rdquo; הטישו סופג את השאריות. אני מתעשתת, קמה מהאדמה הקרה, אוספת את שבריי, מאחה אותן במהירות רבה מדי, &ldquo;אני לא יכולה להיכנס לנעליים הענקיות של שבי&rdquo;. שבי שלי, האהובה כל כך.</p>
<p>&ldquo;את ענקית לא פחות&rdquo;, אומרת ציפי, זהירה.</p>
<p>&ldquo;אולי. ענקית לעצמי. בטריטוריה שלי, עם משפחה משלי, שה&rsquo; ישלח לי בעזרת ה&rsquo;&quot;, מאמינה כל כך שזה יקרה. מאמינה יותר מתמיד. את היאוש הנורא השארתי שם, בצימר הצפוני. רק חשבתי שהשארתי שם גם סופות והוריקנים, אבל כנראה שהם ילוו אותי גם הלאה. יש דברים שאולי אי אפשר להותיר מאחור.</p>
<p>&ldquo;אני מבינה, אפי, כלומר, נראה לי שאני מבינה, וחושבת שיש כאן עוד משהו, מעבר&rdquo;.</p>
<p>ברור שיש כאן משהו מעבר. הרבה מעבר. ישנן אילי ונועהלה, התאומות המקסימות של שבי זכרונה לברכה, שדומות ממש לשיפי ואפי הקטנות מן העבר. שבי גידלה אותן באופן מעורר השתאות. שבי האלופה והמכילה. שבי האומנית והנבונה. ואני, עם כל המשקעים שלי, עם ההזדהות העמוקה שלי עם נועהלה והטיפ-טיפונות תרעומת על אילי, לא אכנס למערכת היחסים הזו. לא אהרוס בשום פנים ואופן את מה ששבי עמלה לבנות באופן כל כך רגיש וזהיר, במשך שמונה שנים.</p>
<p>פתאום אני חושבת, ששיפי ואני תרמנו לשבי הרבה מניסיוננו. לא אשכח כמה היתה מאושרת כשהתאומות שלה נולדו. הגעתי לבקרה בבית חולים עם בלונים וורודים-לבנים ומלמלות ארוזות בצלופן, והיא הראתה לי את האוצרות שלה. האושר שבקע מתוכה נשפך על הסביבה כולה והדביק גם אותי.</p>
<p>&ldquo;את תדעי איך לגדל אותן&rdquo;, לחשתי בהערצה מול העריסות המכילות את השפע העצום הזה.</p>
<p>&ldquo;בסיעתא דשמיא, זה יהיה הרבה בזכותך&rdquo;.</p>
<p>אהה. חשבנו שתינו, ולא הגינו בקול. עדיף ללמוד מטעויות של אחרים. שבי קיבלה שני דפים חלקים, נוצצים, מושלמים. והיא כתבה עליהן במשך שמונה שנים, אותיות משורטטות היטב, מילים מדויקות, משפטים מושלמים. איך אבוא ואחרוט על דפיה את כל משקעיי?</p>
<p>&ldquo;אז זו לא הסיבה&rdquo;, אני אומרת לציפי, קולי רם מן הרגיל. זו לא הסיבה, ישנה סיבה אחרת, עמוקה כמו תהום, רחבה כמו אוקיינוס וגבוהה כמו האוורסט&rdquo;, הציניות שלי זורמת לכיוון הלא נכון, ציפי אינה הכתובת לתסכוליי.</p>
<p>&ldquo;סליחה, אפי, סליחה&rdquo;. היא מנתקת. מבינה שיותר מזה אינני פנויה לשמוע. אני רושמת לעצמי להתקשר אליה כשארגע, לפייס ולהחליק את הקמטים שנוצרו בינינו.</p>
<p>אבל עכשיו דופקים. זו חני? אולי השארתי את המפתח נעוץ בדלת, והיא לא יכולה להיכנס? עכשיו אצטרך להסביר לה את פשרה של השיחה הכעוסה ושל עקבות הדמעות? חני לא תשאל כלום, אבל המבטים הנוקבים ישאלו במקומה.</p>
<p>לא, המפתח לא בדלת, וזו איננה חני. שירי עומדת בפתח, לבנה מאד, והלב שלי מתחיל לדהור.</p>
<p>מה שמעה שירי?</p>
<p>&ldquo;בואי הכנסי&rdquo;, אני מקרקרת לאחר שניות של דממת הלם, מנסה לחייך אליה.</p>
<p>היא כושלת פנימה, צונחת על הכורסא הפינתית. אני בורחת למטבח, מנסה להסדיר את נשימותיי. מוציאה מהמקרר בקבוק שתיה, מצרפת כוסות, ומערימה עוגיות בצלחת. חוזרת לשירי קצת יותר רגועה.</p>
<p>גם היא נרגעה מעט, את החיוורון העז מחליפה אדמומית קלה. &ldquo;סליחה שהקדמתי. פשוט&hellip; הייתי חייבת כבר לבוא, לספר לך משהו ו&hellip;&rdquo;</p>
<p>בבת אחת פורץ ממנה הבכי, עז וקולני.</p>
<p>אני מוזגת לה שתייה קרה. מנסה להתעשת ולהירגע. לשים את עצמי בצד. להיות איתה.</p>
<p>&ldquo;אבא שלי&hellip; התקשרו להציע לו הצעה. זה אומר, אישה. במקום אמא שלי&rdquo;. היא יורה.</p>
<p>&ldquo;אהה&rdquo;, רק את זה אני מצליחה לומר.</p>
<p>&ldquo;אני שמעתי בלי כוונה ונורא נבהלתי&rdquo;, היא מתנצלת.</p>
<p>בטח בלי כוונה. מצותתת סדרתית קטנה שכמוך. אני רוצה לנזוף בה, רוצה לנזוף בעצמי. לכמה שיחות אני עצמי צותתי, והמשכתי לעשות את זה על אף הנזקים והפצעים, שנגרמו לי בעקבות זה.</p>
<p>אני רק מהנהנת מול שירי בהבנה, מנסה לפרוס מצע תומך לבהלה שלה. להלם.</p>
<p>&ldquo;ואת לא רוצה לדבר על זה עם אבא?&rdquo;</p>
<p>&ldquo;דיברתי, בטח שדיברנו, מפחיד לשמור כזה פחד בלב&rdquo;.</p>
<p>&ldquo;כל הכבוד שירי&rdquo;, כל הכבוד בעיקר לשבי שגידלה בית כזה, ויצרה בו תקשורת טובה ופתוחה.</p>
<p>&ldquo;אבא שלי שם לב לכל דבר, ומאד חשוב לו הפתיחות&rdquo;, מנפצת לי שירי את תרועות הכבוד הנאמנות לחברה שלי. &ldquo;אמא שלי תמיד אמרה בצחוק, שאני ילדה מוזרה, שבמקום לרוץ לאמא, רצה לאבא. אבל עכשיו אני מבינה שה&rsquo; עשה ככה, כי ידע מה יהיה בהמשך&rdquo;.</p>
<p>אני מהנהנת. מוזגת לי מים, מברכת ושותה.</p>
<p>&ldquo;אבא שלי אומר, שעכשיו כלום לא משתנה. רק עכשיו, אבל לא הבטיח כלום על ההמשך&rdquo;.</p>
<p>&ldquo;אהה&rdquo;, אני מקצרת.</p>
<p>&ldquo;וזה משהו, שאני לא אסבול. שום אישה זרה לא&hellip; לא תגור איתי באותו בית, את מבינה אפי?&rdquo;</p>
<p>אהה. הלב שלי עדיין פועם? איך עומדים בשיחה כזו?</p>
<p>&ldquo;אפי&rdquo;, היא אומרת, מתחננת. &ldquo;אפי&hellip; אמא ביקשה ש&hellip;&rdquo;</p>
<p>עכשיו נגמרו ההמהומים. אנחנו יושבות שם יחד תחת מפולות של אבנים כבדות, שותקות. אי אפשר לומר יותר כלום.</p>
<p>&ldquo;את&hellip; לפחות אם תבוא אישה זרה לבית שלנו, אני אוכל לבוא לפה, אפי, את תקבלי אותי כשאברח?&rdquo; היא זורקת לעברי חבל הצלה, מנסה להוריד את שתינו מהעץ.</p>
<p>&ldquo;הבית שלי תמיד פתוח בשבילך, שירי, תמיד&rdquo;, אני מבטיחה לה.</p>
<p>&ldquo;כי הבטחת לאמא? לכן את ככה&hellip; בשבילי?&rdquo;</p>
<p>&ldquo;לא, אולי זה היה בהתחלה, שירי. עכשיו, אחרי שאני מכירה אותך, אוהבת אותך ונהנית כל כך לשוחח איתך, אני פה בשבילך, לא רק כי הבטחתי לאמא&rdquo;.</p>
<p>אני מתקרבת אליה עם כורסתי, היא משעינה ראש עייף על כתפי, והדמעות שלה, יתומות ובודדות, נושרות על חולצתי. אני מלטפת את סבך שערותיה, הלוך ושוב, מנסה למלא מקום, מעט. להעניק קצת &lsquo;אמא&rsquo; לילדה, שכבר חצי שנה לא קיבלה זאת.</p>
<p>&ldquo;אז, למה?&rdquo; היא מרימה את ראשה לאחר דקות ארוכות. &ldquo;למה אנחנו לא יכולות לדבר ב&hellip; גלוי על הכל&rdquo;.</p>
<p>אני שותקת. מחפשת מילים ולא מוצאת.</p>
<p>&ldquo;את יועצת, נכון? אז את אמורה לדעת מה להגיד לי עכשיו&rdquo;.</p>
<p>שירי הזו. ילדותית ובוגרת. גלויה ומתוחכמת. מתעתעת כל כך.</p>
<p>&ldquo;תביני שירי, אני מנסה להמחיש לה. &ldquo;לכל אדם יש איזו נקודה, שאם דורכים עליה, היא מכאיבה מאד. גם יועצות הן בני-אדם, נכון שירי? גם להן יש נקודות שעלולות להכאיב אם דורכים שם, את מבינה, יקרה?&rdquo;</p>
<p>שירי מהנהנת בחולשה. ראשה נשען על הכורסא. אישוניה נעוצים בי, שולחים אליי ניצוצות כאובים.</p>
<p>&ldquo;ובואי נסביר את זה עוד קצת, נניח שלכל אדם יש בפנים איזו חבילה, שמכילה חומר נפץ, אבל היא לא כל כך פעילה. היא יושבת לה בפנים בשקט, ורק מדי פעם היא מתקתקת ומזכירה שהיא נמצאת. מה יקרה שירי, אם נוציא את החבילות שלנו, ונפגיש אותן בכוח זו בזו?&rdquo;</p>
<p>&ldquo;הכל יתפוצץ&rdquo;, שירי ממצמצת בבהלה, &ldquo;אני קצת מבינה מה את אומרת, אפי&rdquo;.</p>
<p>&ldquo;את נערה חכמה מאד&rdquo;, אני מחמיאה לה, הלב שלי עדיין מכווץ, פועם בכאב.</p>
<p>&ldquo;אז פשוט כל אחד נועל את הפצצה שלו בפנים עד ש&hellip; היא תתפוצץ לבד?&rdquo;</p>
<p>&ldquo;ממש לא, שירי, צריך למצוא מישהי אחרת לשוחח איתה. מישהי, שהחבילה המסוימת הזו לא תגרום לפיצוץ. רק החבילה הזו. בשביל כל שאר הדברים, אני כאן בשבילך&rdquo;, אני ממהרת להבהיר.</p>
<p>&ldquo;אין לי מישהי אחרת. רק אותך. אפי&rdquo;, היא מתמרדת, &ldquo;אני לא מוכנה לדבר על זה עם אף אחד בעולם&rdquo;.</p>
<p>&ldquo;אולי היועצת של בית ספר? מורה שאת אוהבת? סבתא? מרגלית?&rdquo; אני זורקת.</p>
<p>&ldquo;בחיים לא&rdquo;. שירי מתלקחת.</p>
<p>&ldquo;אני מבינה, שירי. ככה זה נראה לך עכשיו, תחשבי על זה עוד קצת?&rdquo;</p>
<p>&ldquo;ככה זה ייראה לי גם עוד מאה שנה, אין לי מה לחשוב&rdquo;. היא מטילה עליי משא בלתי אפשרי של אחריות.</p>
<p>&ldquo;אולי&hellip; אולי תכתבי? אולי כתיבה תעזור בינתיים?&rdquo;</p>
<p>&ldquo;זה רעיון טוב&rdquo;, היא מחייכת סוף סוף, &ldquo;ואוכל להביא לך לקרוא?&rdquo;</p>
<p>אחח, אני מהנהנת באין ברירה. &ldquo;כן שירי, אני אקרא. אבל זכרי, אענה לך רק מה שאוכל&rdquo;.</p>
<p>&ldquo;כדי שלא נתפוצץ ביחד&rdquo;, היא קורצת לי, מאוששת.</p>
<p>פרק 34 - תמיכה</p>
<p>שירי כתבה. מיד כשהגיעה הביתה התיישבה לכתוב. כתבה וכתבה. הכתב שלה מלא בשגיאות, אפילו שהיא כבר בת חמש עשרה. אולי זה חלק מהלקות הזו שלה, השפה שלה בעל פה דווקא בסדר גמור, אבל בכתיבה היא מרגישה מאד עילגת, כמו ילדה בכתה נמוכה. נראה לה שאילי ונועה כותבות יותר טוב ממנה, וזו עובדה מצערת, שמונעת ממנה הרבה פעמים להתבטא בכתב. אבל עכשיו לא אכפת לה. אפי יודעת הכל, היא קראה בעיון את כל האבחונים שלה. שירי כתבה במהירות, בלי לחשוב: את לא בסדר אפי, מה הבעיה שלך לבוא לבית שלנו ולמלא את המקום של אמא שלי? בשביל כולנו, לא רק בשבילי. את כזו חכמה, ואת יכולה להבין דבר מתוך דבר, למה אמא התכוונה ולא הספיקה, או לא העזה להגיד, אז למה את לא רוצה? מבטיחה לך שזה יהיה הכי נחמד שיכול להיות, ואני אעזור המון, ולא תהיה לך עבודה בבית כמעט. אני יודעת לבשל ולנקות מצוין. גם עם כביסות אני מסתדרת, ואת מכירה אותנו ואוהבת, ונהיה תמיד ביחד. מה יכול להיות רע בזה, אפי? למה לא? מה צעקת שם בטלפון שזה לא מתאים בכלל, ולא שייך. למה זה לא מתאים אפי? בבקשה תסבירי לי.</p>
<p>שירי סיימה לכתוב, והשליכה את העט לקצה השולחן. עיניה התרוצצו על השורות הקצרות, הסוערות. סיימה לקרוא, והתחילה שוב, פעם אחר פעם. ברצף.</p>
<p>ואז, היה לה ברור מאד. היא לא תיתן את המכתב הזה לאפי. אם היתה יכולה להתייעץ עם אמא, היא יודעת מה היתה אומרת לה: שירהלה, צריך לכבד כל אדם, ולכבד זה לתת לו מרחב. את מבינה שירי? מרחב ומקום. אמא היתה חוזרת על המילים האלו שוב ושוב. כשהיתה קטנה, חשבה שמרחב ומקום הם פיזיים, לא להידחף קרוב מדי, לא להגיע לבית בלי להתקשר ולתאם, לא לדחוף אחרים. מאוחר יותר הבינה, שזה רק משל, ישנו המרחב הנפשי. לא לשכנע חזק, לא לכפות את הרצונות שלי על השני, לתת מקום לרצון שלו, לכבד את קו המחשבה שלו, גם אם הוא שונה משלי, ולהקשיב לרגשות שלו, גם אם אני מרגישה אחרת לגמרי.</p>
<p>כל כך הרבה שיננה לה אמא את זה. וזה נס, כי היא פגועה עכשיו מאפי, וגם כועסת, ובעיקר מבולבלת. ואם לא אמא, היא היתה מביאה לאפי את המכתב, וגם לוחצת עליה שתענה לה תשובה ברורה, שתסביר את עצמה, למה היא דוחה אותם, ותפייס את רגשותיה הפגועים. היא היתה לוחצת ולוחצת, עד שאפי היתה נכנעת ונענית לדרישותיה.</p>
<p>אבל היא לא תעשה שום דבר מכל זה, היא אוהבת את אפי, והיא תשמע בקול אמא. היא תתן לה מרחב ומקום. שירי קורעת במהירות את המכתב, ומשליכה אותו לפח הקטן שבפינת החדר.</p>
<p>אחר כך היא מתארגנת ליציאה. אבא כבר הלך לחיידר בו הוא מלמד אחר הצהרים. הקטנים כרגיל אצל אחת הסבתות עד הערב, והיא יוצאת עכשיו לאפי. רבע לחמש עכשיו, והן קבעו בחמש. הדרך לוקחת בערך עשרים דקות, היא לא תקדים שוב. גם כאן צריך לתת מרחב, ולאחר בחמש דקות זה אפילו מנומס. גם את זה אמא לימדה אותה, וכדי שלא תשכח את זה שוב, היא תכתוב את הדברים האלו במחברת הזכרונות שלה.</p>
<p>כשהיא פוסעת על השביל המוביל לביתה של אפי, היא רואה את הדלת נפתחת, ונערה כבת גילה יוצאת משם, צועדת הישר לקראתה.</p>
<p>&ldquo;הי, היית אצל אפי?&rdquo; היא פולטת בלי לחשוב, כשהן נעצרות זו מול זו.</p>
<p>&ldquo;כן. המורה אפי&rdquo;, הנערה מסמיקה מאד, &ldquo;למה?&rdquo;</p>
<p>&ldquo;היא&hellip; את באה אליה קבוע?&rdquo; שירי נעגמת, היתה בטוחה שאפי רק שלה, והנה עוד נערות שבאות אל אפי.</p>
<p>&ldquo;זה&hellip; אני&hellip; היא יועצת אצלנו בבית ספר ואני&hellip; באתי עד פה כדי שלא יראו, את מבינה את זה?&rdquo; העיניים של הנערה יורות לעברה כעס ומרמור, ורק אז היא מבינה, ששוב חמסה למישהו מקום ומרחב. מה יהיה איתה? אין לה סיכוי להיות נורמלית?</p>
<p>&ldquo;אני מתנצלת, אני באה אליה פעמיים בשבוע, לא חשבתי שמישהו מתבייש בזה. עכשיו כשאני חושבת על זה, יועצת בבית ספר זה משהו אחר, אולי יותר מבייש. יותר מתייג אותך, כמו שאומרים&hellip; אני מכירה את אפי לא בתור יועצת. היא היתה חברה של אמא שלי&rdquo;.</p>
<p>&ldquo;היתה?&rdquo; מכל המשפט הארוך והמהיר הזה, לוכדת הנערה רק את המילה האחת הזו.</p>
<p>&ldquo;אמא שלי זכרונה לברכה&rdquo;, מבהירה שירי, ממצמצת פתאום במהירות. לא קל לה לספר על זה לזרים.</p>
<p>&ldquo;גם שלי, זכרונה לברכה&rdquo;, עונה לה הנערה ומושיטה לה יד, &ldquo;אני נעמי לנדא&rdquo;.</p>
<p>שירי מושיטה יד קדימה, מהוססת, רועדת.</p>
<p>&ldquo;מתי אמא שלך נפטרה?&rdquo; היא לוחשת בשאלה, עיניה נעוצות בנעמי, שבכלל לא נראית יתומה. אולי בדיוק כפי שעליה אף אחד לא מנחש כלום.</p>
<p>&ldquo;לפני אחד עשר חודשים. עוד חודש מסתיימת השנה&rdquo;, נעמי משפילה עיניים, &ldquo;עוד לא הצגת את עצמך&rdquo;, היא מזכירה לשירי.</p>
<p>&ldquo;שירי קפלן&rdquo;.</p>
<p>&ldquo;אז&hellip; נעים מאד שירי. אפשר אולי להציע לך משהו? אנחנו פותחות קבוצה של בנות בכיתות ח&rsquo; ומעלה, כלומר, בנות שהתייתמו מאמא, וניפגש פעם בשבוע ו&hellip;&rdquo;</p>
<p>&ldquo;כאילו, קבוצת תמיכה?&rdquo; שירי קוטעת אותה.</p>
<p>&ldquo;לא כאילו, קבוצת תמיכה. ונשמח אם תצטרפי אלינו, מנחת הקבוצה היא אישה מאד נחמדה, היא מורה ואמא לילדים, שהיא בעצמה בגיל 15 התייתמה מאמא שלה&rdquo;.</p>
<p>&ldquo;את, רגע, את לא בסמינר?&rdquo; שירי שואלת כאילו בלי קשר לדבריה של נעמי. היא אמרה משהו על בית הספר של אפי, אז אולי זו קבוצה לבנות יסודי בכלל .</p>
<p>&ldquo;אני בכיתה ח&rsquo;, שנה הבאה עולה לסמינר &lsquo;דרכי רבקה&rsquo;, ואני הכי קטנה בקבוצה, כל השאר בסמינר&rdquo;.</p>
<p>&ldquo;זה הסמינר שלי&rdquo;, שירי מחייכת. נעמי משיבה לה חיוך.</p>
<p>&ldquo;אני מאחרת לאפי&rdquo;, השעון מורה על חמש ורבע. חבל לה על כל רגע. &ldquo;אני אחשוב על ההצעה שלך, זה&hellip; בקיצור, אני באמת צריכה לחשוב&rdquo;. הן מחליפות מספרי טלפון, ושירי ממשיכה בדרכה על השביל לכיוון דלת ביתה של אפי. עכשיו, בצעדים קלילים הרבה יותר. זה היה מעניין המפגש הזה, ונעמי הזו נראית ממש נחמדה, אז למה לא בעצם? למה היא כל כך נרתעת מהקבוצה הזו של נעמי לנדא?</p>
<p>&ldquo;אני אסביר לך למה&rdquo;, אומרת לה אפי. היא יושבת מולה נינוחה ושלווה, לא כמו פעם שעברה, שהיתה מאד לחוצה. שירי מבחינה בזאת, ושמחה שקרעה את המכתב ההוא, וזרקה אותו לפח.</p>
<p>&ldquo;בואי נמשיל את זה לשני אנשים. אחד נפל במדרגות ויש לו נקע. עכשיו הוא צריך במשך שבועיים להיעזר בקביים. מן הסתם לא תהיה לו בעיה לשאול מגמ&quot;ח זוג קביים, ולדדות עליהן במשך שבועיים, עד שהרגל תחלים. אך תחשבי על אדם שנפגע בתאונה, ומודיעים לו שהרגל שלו תישאר פגועה, והוא לא יוכל עוד ללכת כאחד האדם. הוא יצטרך להיעזר בקביים מעכשיו ועד סוף ימיו&rdquo;.</p>
<p>&ldquo;לאדם כזה יהיה הרבה יותר קשה, כי הוא הפך לנכה, ומעכשיו זה חלק ממנו&rdquo;, שירי מבינה, &ldquo;לא כמו אדם שעוד מעט יתרפא, ויודע שזו עזרה זמנית&rdquo;.</p>
<p>&ldquo;יפה, שירי&rdquo;, אפי מחמיאה לה. &ldquo;אז אולי תביני איך זה קשור לקבוצת התמיכה?&rdquo;</p>
<p>&ldquo;אה&hellip;&rdquo; שירי מהוססת, &ldquo;היתמות הזו, היא כמו נכות קבועה אולי. לכן קשה לי איתה&rdquo;.</p>
<p>&ldquo;זהו זה&rdquo;, אפי סופקת כפיים, ואחר כך הודפת אליה צלחת עם קוביות עוגת שוקולד. &ldquo;תתכבדי שירי, ובואי אסביר לך משהו, היתמות שלך היא חלק ממך. לאבד אמא- זה לתמיד, ובכל זאת היא רק חלק. את מורכבת מעוד המון המון חלקים, את גם בת של אבא, אחות, נכדה, בת דודה וחברה. את גם תלמידה וגם וגם, נכון? רוב החלקים שלך לא צריכים עזרה, ואולי להיפך, הם אלו שעוזרים לאחרים. אבל יש לך חלק אחד שכרגע צריך להיעזר, למה שלא תתני לו?&rdquo;</p>
<p>&ldquo;אם זוכרים שזה רק חלק אחד שצריך עזרה, ולא כל כולי, זה באמת יותר נחמד. ועוד יותר מזה, שבחלקים האחרים שלי אני יכולה לעזור לאחרים. אני לא רק נעזרת, אלא גם עוזרת. זה&hellip; אפי, זו הסתכלות מאד יפה ומרגשת, שכולנו ככה עוזרים ונעזרים. חזקים וחלשים&rdquo;.</p>
<p>אפי מחייכת אליה בעידוד. &ldquo;את יכולה למצוא בתוכך עוד הפכים כאלו?&rdquo; היא שואלת.</p>
<p>&ldquo;כן&rdquo;, שירי מהססת, &ldquo;לאחרונה שמתי לב, שאני לא כל הזמן עצובה ומתגעגעת, וזה קצת מפחיד, שאני מסוגלת לצחוק ולשמוח, לכעוס על שטויות, לצפות לחוויות, ולא להיות רק מתגעגעת לאמא&rdquo;.</p>
<p>&ldquo;כן שירי. החלקים של העצבות והגעגוע גדלו וגדלו, השתלטו על הרבה מקום, וכיסו את כל החלקים האחרים. עד שנראה היה שהחלקים האחרים נעלמו. אך הרגשות שלנו, גם אם הם לא מורגשים לפעמים, הם תמיד אתנו, חלק מאתנו. גם אם רגש אחד מכסה רגשות אחרים, כולם תמיד נמצאים. לפעמים נשכחים, לפעמים ננעלים באיזו מגירה עמוקה מדי, אך הם עתידים לשוב ולהתגלות&rdquo;.</p>
<p>&ldquo;אני צריכה לחשוב על כל זה&rdquo;, שירי מהורהרת מאד, &ldquo;אני צריכה עוד קצת לשכנע את עצמי להצטרף לקבוצה הזו&rdquo;.</p>
<p>&ldquo;תחשבי שירי, כל דבר בזמנו&rdquo;, אפי מסכימה איתה, ומעבירה פתאום נושא בחדות, &ldquo;תגידי לי שירי, מה את אוהבת לעשות?&rdquo;</p>
<p>&ldquo;אני? אוהבת? לעשות?&rdquo; שירי מופתעת מאד. &ldquo;מה פירוש?&rdquo;</p>
<p>&ldquo;הפירוש הוא שלכל אחד מאתנו יש תחביבים, יש חוזקות. מה את אוהבת?&rdquo;</p>
<p>&ldquo;חוזקות&rdquo;. חותכת שירי.</p>
<p>&ldquo;דברים שאת חזקה בהם&rdquo;, אפי מבהירה.</p>
<p>&ldquo;אין דברים כאלה, אפי, אני חלשה בהכל&rdquo;.</p>
<p>&ldquo;חשבתי שאנחנו משוחחות על משהו כבר שעה שלמה. חשבתי שאנחנו מסכימות בעניין&rdquo;.</p>
<p>&ldquo;על החלקים?&rdquo; שירי נבוכה מאד. &ldquo;מה זה קשור?&rdquo;</p>
<p>&ldquo;החלק של החולשה השתלט לך קצת יותר מדי, והרבה שנים, על כל החלקים החזקים שלך. את פשוט לא רואה אותם. לא מכירה אותם, אבל הם קיימים, נחפש אותם שירי?&rdquo;</p>
<p>&ldquo;לא יודעת&rdquo;, שירי לוקחת קוביית עוגה, מברכת ונוגסת בה לאט לאט. &ldquo;לא בטוח שהם קיימים&rdquo;.</p>
<p>&ldquo;את פשוט רוצה שאשכנע אותך, אה?&rdquo; אפי קורצת לה.</p>
<p>שירי צוחקת. &ldquo;אולי&rdquo;.</p>
<p>&ldquo;שירילה יקרה, צר לי, אני לא הולכת לעשות את זה&rdquo;, אפי נחרצת. &ldquo;החוזקות הם שלך, ואת תצאי למסע גילוי עצמאי&rdquo;.</p>
<p>&ldquo;אוף&rdquo;, שירי גונחת ולוקחת עוד פרוסת עוגה, &ldquo;אבא התכוון שתלמדי איתי אנגלית ומתמטיקה וכל זה&rdquo;.</p>
<p>&ldquo;אז קדימה&rdquo;, אפי פוקדת בקשיחות מעושה, &ldquo;היכן החומר במתמטיקה, נתחיל?&rdquo;</p>
<p>שירי מתבלבלת לרגע, ממצמצת בבהלה, ואז פורצת בצחוק נבוך.</p>
<p>&ldquo;זה פשוט כי העניינים שלך יותר קשים ממתמטיקה&rdquo;, היא מתגמגמת.</p>
<p>&ldquo;ייתכן, שירי&rdquo;, אפי מסכימה. &ldquo;להיות חזקה אחרי הרבה מאד שנים שהייתי חלשה, זה קצת מפחיד&rdquo;.</p>
<p>&ldquo;זה מוזר&rdquo;, שירי מתנגדת, &ldquo;לא כיף להיות חלשה, טיפשה ונכשלת&rdquo;.</p>
<p>&ldquo;לא כיף בכלל, אבל לזוז ממקום שהתרגלנו אליו, למקום אחר שלא רגילים ולא מכירים, זה מפחיד קצת&rdquo;.</p>
<p>שירי מקשיבה, מתנשפת.</p>
<p>&ldquo;אבל באמת, אפי, אמא לא התכוונה שנתקדם בלימודים, שקשים לי מאד? שנשפר את הציונים? זה מה שעשתה איתי שמונה שנים, ואת זה היתה ממשיכה לעשות איתי, לו היתה כאן&rdquo;.</p>
<p>&ldquo;שירילה&rdquo;, אפי אומרת ברוך, נראה לשירי שהיא חיכתה לשאלה הזו, &ldquo;אמא סמכה עליי, נכון? אם את רוצה להמשיך להגיע לכאן, תצטרכי גם את לסמוך עליי, תחשבי על זה&rdquo;.</p>
<p>&ldquo;אין לי מה לחשוב, אני סומכת עלייך, אפי&rdquo;, היא מתקפלת מהר, נכונה לצאת למסע.</p>
<p>פרק 35 - מבחנים</p>
<p>אפי:</p>
<p>שירי יוצאת, ואני נצמדת אל החלון, עוקבת אחר דמותה הנמרצת צועדת בשביל, ואחר כך על המדרכה ממול, עד שנעלמת מעיני. אני נשארת לעמוד ליד החלון, בלי לחשוב כלום, בלי להרגיש כלום. נושמת נשימות איטיות, עמוקות, ובוהה בנוף שמולי. רחוב ירושלמי שקט, תנועה דלילה שלא מסיחה את הדעת מההקשבה לשקט, לכלום.</p>
<p>רק חני שמופיעה על השביל, מנערת אותי. מבט מהיר בשעון מגלה לי, ששעה שלמה עמדתי כך, כשמרפקיי נעוצים באדן החלון, ובהיתי, בלי לעשות דבר. בלי לתכנן ולקבוע פגישות, בלי לענות לטלפונים, בלי להכין מערכים ותוכניות, בלי למלא דוחות על תלמידות. רק להתבונן במחשבות שרצות במוחי, מבלי לנסות לכוון, לנתב או לעצור. פשוט לשהות לי בתוך ההוויה השקטה הזו.</p>
<p>ואחרי שנים של עשייה תזזיתית, בלתי פוסקת, שנים שפחד רודף את השקט, שחרדה מניסה את השעמום, שנים של בהלה מפני הכלום הזה, הגילוי הזה מדהים אותי. הפחד היה פחד שווא. שום דבר לא יקרה לי, גם אם אקלע לאי-עשייה שכזה, עדיין יהיה העולם מואר, עדיין ישלוט בו היופי, האור והאויר.</p>
<p>חני נכנסת במרץ, מערימה שתי שקיות ענק על השולחן הקטן שבכניסה.</p>
<p>&ldquo;מה נשמע, אפי? איך עבר היום?&rdquo;</p>
<p>&ldquo;אצלי נהדר, ואצלך?&rdquo;</p>
<p>&ldquo;עמוס ומעייף. את באמת נראית נהדר, היציאה של שבוע שעבר היטיבה איתך, נכון? ובשביל זה אני כבר מארגנת לנו עוד משהו&hellip;&rdquo;</p>
<p>&ldquo;בלתי נלאית שכמוך&rdquo;, אני סונטת בה, &ldquo;מה הפעם?&rdquo;</p>
<p>&ldquo;משהו קסום. שבת ברובע עם הקבוצה שלנו. הרבנית עזריאלי תצטרף אלינו, והרבנית צילה שוהם מהרובע תבוא להרצות, ותישאר לסעודה שלישית. שלוש תפילות שבת בכותל ו&hellip;&rdquo;</p>
<p>&ldquo;הרבנית עזריאלי?&rdquo;</p>
<p>&ldquo;בדיוק. את מכירה אותה? היא מקסימה&rdquo;.</p>
<p>&ldquo;אני יודעת שהיא מקסימה. אמא שלי משתתפת בקביעות בשיעורים שלה&rdquo;. והיא חוללה בה מהפך, שקשה להאמין עד שלא רואים.</p>
<p>&ldquo;אז מה את אומרת, אפי, אולי סוף סוף תצטרפי לקבוצתנו הנחמדת?&rdquo;</p>
<p>&ldquo;זה נשמע באמת קסום, אבל&hellip;&rdquo; אני צונחת על הכורסא. חני חולצת את נעליה, ומסדרת לעצמה פינת ישיבה על זוג כריות תפוחות, שהיא מניחה על הרצפה. מן הרגל ישן ומוזר, שחני הזהירה אותי בצחוק, לא לדווח עליו לשדכנים.</p>
<p>&ldquo;אבל מה? אפי? את צריכה לשאול את אמאלה?&rdquo;</p>
<p>אני זורקת עליה כרית נוי קטנה, וקולעת בדיוק למטרה. היא תופסת את הכרית, מנסה להשיב מלחמה, אך אני חומקת הצידה והיא מחטיאה.</p>
<p>&ldquo;נו, אפי?&rdquo;</p>
<p>&ldquo;אף פעם לא עשיתי שבתות בלי המשפחה. אני פוחדת שזה יפגע ולא יובן, או אולי יכאיב ויכעיס והכל ביחד&rdquo;.</p>
<p>&ldquo;אפי&rdquo;, החיוכים נעלמים מפניה של חני, כאב מציף את אישוניה, &ldquo;את כבר ילדה גדולה ממש, אני צריכה להזכיר לך?&rdquo;</p>
<p>&ldquo;את לא צריכה&rdquo;, אני חובקת את הכרית שנזרקה עליי מקודם.</p>
<p>אני משלימה במחשבתי את כל מה שחני רוצה לומר, ולא אומרת, ושתינו שותקות.</p>
<p>&ldquo;על הנושא הזה בדיוק ביקשתי מהרבנית עזריאלי לדבר. היא מומחית בנושא של מערכות יחסים במשפחה&rdquo;.</p>
<p>&ldquo;אני יודעת&rdquo;. מומחית אמיתית. מהפכנית.</p>
<p>&ldquo;תראי, אפי, כל נערה שנישאת בגיל תשע עשרה- עשרים, ומגדלת ילדים, גם היא מתמודדת. מתמודדת עם אמא, חמות, גיסות, אחיות, אבל אלו התמודדויות נורמטיביות, שהחיים השוטפים מזמנים לכל אדם. אנחנו לעומת זאת, עומדות שנים רבות במבחנים לא פשוטים. מערכות היחסים שלנו במבחן תמידי. המצב שלנו מעורר אין סוף קשיים והתמודדויות, צפויות ובלתי צפויות. הנה ראי, אחת מהן היא הנסיעה לשבת עם חברות, מדי פעם, וזה מדהים, כי יש בנות שעושות את זה כבר בגיל צעיר ממש&rdquo;.</p>
<p>&ldquo;אני תמיד הייתי ילדה של אבא ואמא, משפחתית, אוהבת את הבית, וככה התנתקתי מהם, אז לפחות בשבתות אשאר אתם יחד&rdquo;, אני לוחשת, מצטדקת, אבל מבינה היטב על מה חני מדברת.</p>
<p>&ldquo;קחי אותי לדוגמא&rdquo;, חני ממשיכה לנאום, ונעמדת על רגליה, &ldquo;בגיל עשרים ושלוש כבר עבדתי במקום מכובד, והבאתי כל חודש משכורת יפה, שנכנסה הישר לחשבון של ההורים, כי אני גרה אצלם ומקבלת כל מה שאני צריכה, אז למה לא בעצם?&rdquo;</p>
<p>שתינו מגחכות בעצב.</p>
<p>&ldquo;אבל רציתי עצמאות. רציתי לקנות לעצמי בלי לדווח על כל שקל, בלי לבקש מאבא או אמא כסף, כמו נערת סמינר, שצריכה חמישים שקל לטיול, או מאה לחולצה חדשה. ביקשתי להיות עצמאית, וההורים שלי תמהו מאד, אבל שתקו. אמא הלכה איתי לפתוח חשבון, ואפילו קנתה לי מתנה, כוס לבנה מלאה בשוקולדים עם כיתוב חמוד, ובזה הסתיים העניין אצלנו. מחברות אחרות שמעתי על מאבקים לא פשוטים סביב הנושא הכספי. את מבינה, אפי? המצב הנפיץ שלנו מעמיד אותנו במבחנים מאד מתישים עם היקרים לנו. אצלי המעבר לכאן&hellip; אוי, המעבר לפינה הפרטית הזו היה&hellip;. קשה מאד מאד, עד היום לא סולחים לי במשפחה&rdquo;, חני משתתקת בעצב.</p>
<p>אצלי המעבר היה דווקא מרוכך, מלא בכאב, אבל גם בהבנה ובהשלמה. כנראה בזכות הרבנית עזריאלי. אבל השבתות. אני יודעת שאמא מצפה לי בשבתות. שבת מחוץ לבית תכאיב לה מאד. אבל לא חכמה לברוח ממבחנים, וקשר של ריצוי בלתי פוסק לא מוביל למקום חיובי. קשר כזה סופו להיקרע ולהכאיב יותר.</p>
<p>&ldquo;את כזו חכמה, חני&rdquo;.</p>
<p>&ldquo;אהה, מרוב שאני חכמה אף בחור לא מעוניין בי&rdquo;.</p>
<p>עוד כרית נזרקת לכיוונה של חני, כרית ודמעות שלא נבכות.</p>
<p>אחר כך אנחנו קמות להכין ארוחת ערב חגיגית. למה חגיגית? סתם כך כי מתחשק לנו להתפנק. חני מכינה פנקייק, ואני מכינה סלט כרוב וסלט טונה. חני מוזגת אייס קפה לכוסות, ואני מפשירה לחמניות. אנחנו יושבות ומפטפטות על העבודה, על תלמידות, על דוחות, על אחיינים, ורק לא על קשיים וחתונות.</p>
<p>&ldquo;המעבר לכאן עשה לי מצוין&rdquo;, אני חוזרת בסופו של דבר לנושא שלשמו התכנסנו, לא הרבה יוצא לנו לאכול יחד ולפטפט בנחת. בדרך כלל כל אחת מאתנו שקועה בענייניה ובעומסיה. &ldquo;זוכרת כמה הפצרת בי, וכמה שכנעת אותי?&rdquo;</p>
<p>&ldquo;זוכרת כמה פחדת מהרעיון?&rdquo;</p>
<p>&ldquo;אוהו פחדתי, רעדתי, ואת לא באמת יודעת ממה&rdquo;, אני אומרת בקול צופן הפתעות וגילויים, &ldquo;פחדתי מהבדידות. פחדתי מהרגע שהשותפה שלי לדירה תתארס, ואמצא את עצמי לבד ביקום&rdquo;, אני מגחכת במרירות.</p>
<p>&ldquo;את מדברת בלשון עבר&rdquo;, מציינת חני בשקט.</p>
<p>&ldquo;אכן&rdquo;, אני מהנהנת בנחת, &ldquo;זה שייך לעבר. הפטירה של שבי עשתה לי משהו, זעזעה את עמודי התווך של הנפש שלי. מצאתי את עצמי במקום שכל כך פחדתי להיות בו. בתוך בדידות קיומית. שבי היתה בשבילי הכל. תמיד ידעתי שיש לי בעולם מישהי, שבזכותה אינני בודדה באמת, ואז היא הלכה. סמוך לפטירה הייתי מעורערת לגמרי. עשיתי הכל כדי לא להיות לבד, אפילו רגע. הזמנתי תלמידות, יצאתי לחברות, הצעתי עזרה לאחיותיי, רק לא להרגיש את ה'לבד הזה&rsquo;. אבל יום אחד העזתי לצאת לבד, לחשוב על כל העניין הזה מחדש. להסתכל לפחד בעיניים, הרי ממילא יבוא יום ואפגוש בה, בבדידות&rdquo;.</p>
<p>&ldquo;אל תגידי ככה&rdquo;, חני מעפעפת.</p>
<p>&ldquo;אבל רציתי לחשוב ככה. רציתי לגמור עם הפחד הזה כאן ועכשיו. להיות בתוך הבדידות ולא לפחד ממנה, וגיליתי דבר מדהים- לא הרגשתי בדידות. יש לי אותי. את עצמי. את הקב&quot;ה. הנוכחות שלו בחיי נהייתה עוצמתית מאד, וזה ממש מילא אותי, די והותר. עכשיו בני אדם הם רק תוספת נעימה לחיי, הם לא החמצן שאי אפשר בלעדיו. אחר כך התחלתי פשוט להנות מלהיות לבד. יצאתי עם עצמי לכותל, לקניות, לטיולים קטנים. רק אני עם עצמי, מה שלא עשיתי מעולם. זו היתה תחושה משכרת. ואז העזתי לבוא לגור איתך, כאן בשותפות. ואם תתארסי ראשונה, אני ארקוד משמחה&rdquo;.</p>
<p>&ldquo;אמאלה&rdquo;, חני נעשית דרמטית, &ldquo;אני מתחילה לפחד שהנוכחות שלי מפריעה כאן&rdquo;.</p>
<p>אחרי צחוק משותף, חני קמה בבהלה. &ldquo;הבאתי המון חומר מהמשרד, יש לי כאן עבודה לכל הלילה&rdquo;.</p>
<p>&ldquo;ואני אצא לטייל קצת בחברת עצמי&rdquo;, אני קורצת לחני.</p>
<hr>
<p>יוצאת מהבית עם תיק קטן, המכיל בקבוק מים וארנק, ללא יעד מוגדר. עולה לאוטובוס הראשון שמגיע לתחנה, מגלה שהוא נוסע למרכז העיר, נו, מילא, אפשר להתבודד גם במקום הומה אדם. אני מחליטה לרדת בגאולה, לטייל קצת, להציץ לפה ולשם, לקנות כמה דברים לבית.</p>
<p>אני פוסעת לי בנינוחות, שמהווה ניגוד חריף לתכונה ההומה סביבי. בשבוע הבא יחול ראש חודש ניסן, וערב פסח מורגש כאן, רועש ועמוס. אני עוברת דרך חנות בגדים, שאני נוהגת לקנות בה מפעם לפעם. היא נראית לא עמוסה במיוחד, ואני מחליטה לחדש עליונית לכבוד השבת ברובע. בבית הוריי אינני נוהגת לצאת בשבתות מהבית, ולובשת מה שיש בארון, אבל עכשיו הגיע הזמן למשהו חגיגי יותר. אני יוצאת עם שקית ובה בגד חדש, ולא מחפשת בקדחתנות את היעד הבא, רק ממשיכה לפסוע לי בנחת. אני נעצרת ליד חנות מתנות, ובראשי צץ רעיון, נכנסת ומחפשת משהו לשירי, משהו שיעודד את רוחה. אני מורידה מהמדף מראה קטנה עם מסגרת אדומה בצורת לב, אחר כך, בבית, אדביק לה על המסגרת את המילים: מותר לחפש. מרגש למצוא.</p>
<p>אחרי שעה וחצי אני מרגישה שמציתי, וגם קניתי יותר ממה שתכננתי, אבל מתי הרשיתי לעצמי מסע שכזה בשנים האחרונות? בבית אני מוצאת את חני רכונה על הקלסרים שלה מן המשרד, נאנחת ומפהקת בעייפות. אני מסדרת לידה צלחת עם פיצוחים טריים, שלא מזמן יצאו מהתנור. היא מודה לי, ואני מברכת אותה בלילה טוב, נכנסת לחדרי.</p>
<p>וממש לפני שעיני נעצמות, אני מחליטה שהטלפון להורי לא יידחה למחר. הלב הולם, מנסה לסרב, אבל אני לא מוותרת לעצמי, אעבור את המשוכה הזו עכשיו. אני מספרת לאמא ברטט על השבת ברובע.</p>
<p>&ldquo;איזה יופי&rdquo;, אמא מפתיעה אותי מאד. היא שמחה באמת, ושום צליל מזויף לא משתרבב למילותיה, &ldquo;שמעתי על השבת הזו מהרבנית עזריאלי, אני מאד שמחה שאת מצטרפת, זה חשוב, היא אישה גדולה ומיוחדת, ואת תהני ממנה. גם חברה טובה של בנות בגילך זה מצוין לך, בינתיים, עד ש&hellip;.&rdquo;</p>
<p>בלי עד ש&hellip; אני מזכירה לעצמי. טוב עכשיו. טוב היום. אמא שמחה שאני עושה שבת מחוץ לבית, מי אומר שזו לא הישועה בעצמה?</p>
<p>פרק 36 - סטירה</p>
<p>פנינה, תשנ&quot;ח</p>
<p>חיים-אלחנן, הבן היחיד והמיוחס של בלומי, מתברמץ בחיפה. לכן, ברור לכולם, שעוזבים הכל ונוסעים. לא מתחשבים בתאריך הלחוץ כל כך, ערב סוכות. מניחים לכמה שעות את הבישולים והאפייה, הסוכה והקישוטים, הקניות האחרונות והדחופות, ונוסעים רחוק לשמוח עם בלומי. בפרט שכולם זוכרים, ששורי ובני משפחתה הענפה לא ישתתפו באירוע. חשוב מאד שמי שכן יכול, יעשה מאמץ ויגיע.</p>
<p>&ldquo;יהיה בסדר, אמא&rdquo;, מרגיעה ציפי בת הכמעט שש-עשרה, &ldquo;אנחנו ארבע בנות גדולות כאן, ואם את לוקחת איתך את חיהלה, נוכל להתקדם הרבה באפייה ובתליית הבדים בסוכה&rdquo;.</p>
<p>&ldquo;רק שאבא יעסיק את הבנים בשוק ארבעת המינים, ואני אוכל לשטוף את כל הבית בצ'יק צ'ק&rdquo;, מכריזה שיפי.</p>
<p>&ldquo;ורייזי ואני נתלה את הקישוטים&rdquo;, מודיעה אפי, &ldquo;אני גם אשתדל להתחיל בהכנת הסלטים, זו העבודה שלי&rdquo;.</p>
<p>&ldquo;אההמממ&rdquo;, אני מתלבטת, מעבירה את עיני בין ארבע בנותיי הגדולות, &ldquo;חשבתי לקחת איתי אחת מכן, שתעזור לי בדרך הארוכה הזו עם חיילוש&rdquo;.</p>
<p>חיהלה מזכירה לנו את קיומה, ומצייצת מן העריסה. אפי מזדרזת להוציא אותה, ונושקת בחום לפלומתה הרכה. אפי כל כך אוהבת תינוקות, כמו אמאלה קטנה.</p>
<p>&ldquo;אפי, מה את אומרת?&rdquo; אני זורקת, מפתיעה את עצמי, &ldquo;רוצה לנסוע אתי?&rdquo;</p>
<p>אפי שולחת בי מבט מופתע מאד, &ldquo;לנסוע איתך לבר מצוה בחיפה?&rdquo; היא לא שואלת: רק אני? בלי שיפי? איך זה ולמה זה?</p>
<p>&ldquo;כן&rdquo;, אני עונה, נחרצת מרגע לרגע, &ldquo;ציפי, שיפי ורייזי ישתלטו כאן על הבית, ואת תעזרי לי עם חיהלה, היא מאד אוהבת אותך&rdquo;.</p>
<p>&ldquo;את אלופה בלהרגיע אותה כשכואבת לה הבטן&rdquo;, מפרגנת ציפי, כתמיד. מבזיקה חיוך אוהב אל אפי. מתנה משמיים, ציפי שלי.</p>
<p>&ldquo;למה דווקא אפי זוכה לטיול, ואני אצטרך להשתלט לבד על הסוכה?&rdquo; מתמרמרת רייזי.</p>
<p>רק שיפי שותקת ושותקת. פניה זעופות, תנועותיה חדות. היא נוטלת מטאטא, ומתחילה לטאטא את הבית בסערה. נקיפת חרטה לא מאחרת לבוא, אולי זה לא בסדר לעשות את זה? לא עדיף היה לקחת את ציפי? או את רייזי, ולמנוע מראש את הבעיות? או אם כבר את שיפי ואת אפי יחד? לא! החלטתי, וכך יהיה. אני לא אבהל ממרמור או מהחמצת פנים של בתי. הן כבר נערות, הגיע הזמן שתלמדנה לשמוח אחת בשמחתה של אחותה, ולפרגן בנעימות.</p>
<p>ובכל זאת, כשאנחנו יוצאות חגיגיות מן הבית, שיפי לא מאכזבת אותי, היא קוראת, &ldquo;נסיעה טובה, אמא, תהני, אפי, תצלמי את הנופים בדרך גם בשבילי&rdquo;, ידעתי שאפשר לסמוך על שיפי הנהדרת. על כל הבנות הנהדרות שלי, שלא יתנו לשום דבר לקרוע את הקשר הטוב ביניהן. מעניין מה תאמר בלומי על בואה של אפי בלי שיפי. איזו תגובה תהלום בי הפעם? בעדי או נגדי? לפעמים אני מרגישה, שאין בי כוח לשמוע את ההערות ההפוכות והסותרות של שתי דודותיי, וחושבת, איך היו נראים חיי וחיי בנותיי, בלעדיהן.</p>
<p>הדרך מירושלים לחיפה ארוכה מאד. שלוש שעות עם תינוקת, שלא מחבבת במיוחד נסיעות, מאריכה אותה עוד יותר. לאחר שעה של צווחות וניסיונות הרגעה, היא נרדמת לבסוף בידיה הטובות של אפי. ישנה בזרועותיה בשלווה, כאילו לא הרגיזה כאן במשך שעה, חמישים נוסעים.</p>
<p>עכשיו חיהלה ישנה, ויש לנו את כל הזמן לפטפט בנחת, לפטפט? אני רוצה לגחך בכאב, לו היתה זו שיפי הנסיעה היתה מרתקת ולא מורגשת כמעט. שיפי היתה שופעת חוויות וסיפורים, והופכת את הנסיעה למרתקת ומהירה. אני שקועה במחשבות השוואתיות לא ראויות, ולא שמה לב שאפי מדברת לידי. אפי מספרת על יום העיון המרומם, ועל כך שנהנתה מההרצאה של הרבנית שטרנמן, שהגיעה במיוחד מטבריה. אפי מספרת על משלים יפים, סיפורים מעניינים, ואפילו בדיחות שהרבנית שטרנמן שילבה בהרצאה שלה. אחר כך היא מספרת על הכיתה שהסתדרה לקבוצות קבוצות. יש את הקבוצה המרכזית של שבי ושל טובהלה מרגליות, וברוך ה&rsquo;, גם היא בקבוצה הזו. הן שמונה בנות מאד איכותיות, ובתוך השמונה, הן מסודרות לזוגות, היא ושבי כמובן זוג. אחר כך היא מספרת על המחנכת, שהיא הכי מקסימה, יותר מכל המחנכות בא&rsquo;, ו&hellip; הים נגלה לפנינו שלו ועוצר נשימה, האוטובוס מטרטר על כביש החוף. אפי משתתקת, מביטה בנוף הקסום, ואחרי רגע מתנערת ושולפת מצלמה מתיק הצד שלה. היא מעבירה אליי בזהירות את חיהלה הישנה, כדי שתוכל לצלם בשביל שיפי תמונות חדות במיוחד. ואז גם אני מתנערת, אפי דיברה ודיברה, שעה שלמה היא סיפרה ושפעה.</p>
<p>אפי השתקנית שלי, המופנמת, שלא מפתחת שיחה. אפי שבקושי עונה, כן, לא, נחמד, מעולה, ברוך ה&rsquo;. אפי גדושת חוויות. אפי השקטה והשולית, שנמצאת במקום טוב, בקבוצה המרכזית של הכיתה, האיכותית כדבריה. איך קרה הנס הזה? מתי הוא קרה? מה החמצתי בדרך?</p>
<p>זו ההפרדה. קורא קול עיקש, חצוף, מתוכי. זו ההפרדה. ואת זו שמנעת אותה לפני שמונה שנים, וגרמת לה להתמהמה עד היום.</p>
<p>אחר כך אנחנו מגיעים לאולם החיפאי, שבו נערכת שמחת בר המצווה. כולם כבר שם, עוטפים אותנו באהבה ובקריאות נרגשות. אמא שלי ואחיותיי שמרו לי מקום, והן מזדרזות לדחוף כיסא נוסף בשביל אפי.</p>
<p>&ldquo;כמה אפי גדלה&rdquo;, מתפעלות כולן, &ldquo;רואים שהיא נערת סמינר&rdquo;. &ldquo;ווואו, המון זמן לא התראינו&rdquo;. אף אחת לא שואלת על שיפי, ולא מזכירה אותה. אור הזרקורים מופנה, אולי בפעם הראשונה, רק אל אפי, ומאיר אותה, זוקף מעט את כתפיה. אני מחכה שהיא תתכווץ, תסתתר מאחורי גבי, תסמיק ותאלם כמו שקרה עד היום, ושיפי איננה כאן בשביל לענות במקומה, לשמש לה לפה ולהציל אותה מן המבוכה.</p>
<p>אפי ממשיכה לשבת לידי בנינוחות, טיפ-טיפה חיוורת, אולי כן קצת מכווצת, אך מחייכת בנעימות עונה לשאלות, ומשתלבת די יפה בשיחה הערנית סביב השולחן. חיהלה התינוקת עוברת מיד ליד, ובסוף מוצאת את עצמה בזרועותיה של אמי. זרועותיה של אפי פנויות עכשיו לאכול ולשוחח בנחת עם מירי ורוחמי, בנות הדודות, בנות גילה. גם הן נראות מופתעות לגלות את אפי, בת הדודה, שתמיד עמדה ושתקה ליד תאומתה הכובשת.</p>
<p>אני מקשיבה בחצי אוזן לשיחה, ומגלה בין המילים ניצנים של ביטחון, שתילים רכים של ערך עצמי. משהו השתנה בילדונת המופנמת שלי. היה שווה לנסוע עד חיפה הרחוקה בערב סוכות כדי לגלות את זה.</p>
<p>אך כנראה שאי אפשר בלי הערות&hellip; כל הערב בלומי לכסנה מבטים בוחנים בי ובאפי, ושתקה. רק כשנפרדנו, היא לחשה באוזני- &ldquo;כל הכבוד, פנינה, סוף סוף עשית את ההפרדה הזו. וטוב מאוחר. תראי כמה אפי פורחת, תני לה עוד הזדמנויות, פנינה&rdquo;. היא שולחת לעברי אצבע ארוכה ומזהירה, ורק לא אומרת, &lsquo;אמרתי לך, כל השנים אמרתי לך&rsquo;.</p>
<p>זו היתה הערה אגבית, לא סטירה, אז למה הלחי שלי בוערת, רותחת? למה אני מרגישה, שקיבלתי עכשיו סטירת לחי מהדהדת?</p>
<hr>
<p>אפי:</p>
<p>הרבה שלוחים לו למקום, אמא, אני רוצה לומר. אני רוצה לכתוב באותיות אדומות, בולטות, על עמוד שלם, אך המחברת של אמא מלאה וצפופה, תם בה המקום.</p>
<p>אז במקום זה, אני סוגרת את היומן של אמא, ובפעם המאה שואלת את עצמי, למה היא נתנה לי לקרוא אותו? למה להציף זכרונות קשים? למה להעלות כעסים מכוסים באבק, ממרתפים חשוכים? הדברים שאני קוראת לא מעלים בי שום רגש חיובי, ולא הבנה. רק כאב וחוסר אונים.</p>
<p>זכרון היום בו החלה הידידות שלי עם שבי צף ועולה בי עכשיו, דווקא הוא, מכל השנים הארוכות והיפות שלנו. שבי היתה מגיעה לפחות פעמיים בשבוע לביתנו. היא הגיעה לשיפי. לשיפי היו המון חברות, אבל שבי היתה החברה הכי טובה שלה כבר שנתיים. כל החברות של שיפי היו חברות גם קצת שלי. כשהגיעו לשיפי, הגיעו גם אליי, וצרפו אותי לכל התוכניות והמשחקים. הרי שיפי ואני תמיד היינו יחד. ובכל זאת ידעתי, שהן לא ממש חברות שלי. הן מצרפות אותי רק בגלל שאני הצל של שיפי. איך אפשר לא לצרף צל? הוא הרי הולך עם האדם לכל מקום&hellip;</p>
<p>בלימודים הייתי חזקה הרבה יותר משיפי, ועזרתי לה הרבה. אבל החברה היתה הנקודה החלשה שלי לעומתה. ובכלל, תמיד חשבתי שנס שיש לי את שיפי. בלעדיה בכלל לא היו לי חברות.</p>
<p>עם שבי היו העניינים שונים. את שבי לא הסכימה שיפי לחלוק עם אף אחת, אפילו לא איתי. שבי היתה כולה של שיפי. כששבי היתה מגיעה, הייתי מפנה את החדר ללא אומר. הרבה מאד פעמים שיפי ואני לא זקוקות למילים, מספיקה לנו החלפת מבטים קצרה כדי להבין זו את זו. הבנתי שאני מתבקשת לפנות את השטח. הדלת היתה נסגרת מאחוריי, והן בילו שעות נחמדות יחד, ובלעדיי. הייתי יושבת בחדר אחר בבית, מכינה שיעורים, לומדת או מציירת, עוזרת עם הקטנים או שוטפת כלים, אך אוזני האחת היתה תמיד כרויה ללכוד התלחשויות ופרצי צחוק שעלו מן החדר. הלב שלי תמיד היה מכווץ מאד בשעות האלו, ששבי היתה אצלנו. כל ההסברים החכמים שניסיתי להסביר ללב שלי, לא הועילו לו, הוא לא הצליח להרפות מהכיווץ המקטין הזה, הדחוי והעלוב.</p>
<p>ועכשיו דופקת שבי אצלנו, ואני מסבירה לה ששיפי יצאה לרופא שיניים.</p>
<p>&ldquo;הי, אבל תאמנו שאבוא&rdquo;, מציינת שבי, מופתעת.</p>
<p>&ldquo;שיפי כנראה שכחה מהתור. אמא הזכירה לה כשחזרנו. שיפי מפחדת מרופא שיניים, וכנראה בגלל הלחץ שכחה להודיע לך&rdquo;, אני מנסה להצדיק אותה.</p>
<p>&ldquo;אני יודעת שהיא פוחדת&rdquo;, שבי צוחקת, &ldquo;אבל כבר באתי עד כאן, אז אפשר לבלות איתך?&rdquo;</p>
<p>&ldquo;איתי?&rdquo; אני מופתעת מאד, ומיד נזכרת בנימוסיי הטובים, &ldquo;כן, בטח, למה לא?&rdquo;</p>
<p>אני מכניסה את שבי לחדר שלנו, ואנחנו מפטפטות קצת. לשבי אין בעיה לפטפט אפילו עם קיר. לאט לאט אני משתחררת, משתתפת בשיחה בערנות, ואז אני מחליטה להראות לה את הציורים שלי. ציורים בעיפרון, באקריליק, בשמן, ציורי קריקטורה משעשעים. שבי מתפעלת מאד, &ldquo;יו, את ציירת. לא ידעתי. שיפי לא אמרה לי&rdquo;.</p>
<p>אני מסמיקה, דוחפת את הציורים שלי חזרה למגירה, אולי לא הייתי צריכה להראות לה. ברור לי למה שיפי לא אמרה לה, לשבי הציירת של הכיתה, שנושא הציור מעסיק אותה ומדבר אל ליבה.</p>
<p>&ldquo;למה את לא תולה את הציורים שלך? הציור הזה של האגם בשלג הוא מדהים&rdquo;.</p>
<p>&ldquo;אני מעדיפה שלא&rdquo;.</p>
<p>&ldquo;צנועה וענווה אחת. נס ששיפי שכחה מרופא השיניים, כך גיליתי ציירת מצטנעת&rdquo;.</p>
<p>שבי צוחקת, מדביקה אותי בצחוק השופע שלה.</p>
<p>&ldquo;את מוזמנת אליי, יש לי שפע של צבעים וחומרים, ואני רוצה שנצייר ביחד, וגם שתלמדי אותי ציורי קריקטורה, זה מדהים. זה ממש מושך אותי לנסות&rdquo;.</p>
<p>&ldquo;עדיף ש&hellip; עדיף ש&hellip;&rdquo; אני מנסה ללחוש לה.</p>
<p>&ldquo;ששיפי לא תדע מעסק הציורים, עשינו עסק&rdquo;, היא לוחשת לי, קורצת, ומצמידה אצבע ארוכה ודקה לשפתיה.</p>
<p>וכך נכסתי לעצמי ממש בלי כוונה את שבי.</p>
<p>פרק 37 - איבוד שליטה</p>
<p>&ldquo;דובי, דובי&rdquo;, שיפי נכנסת בבהלה לחדר הבנים, &ldquo;דובי כבר מאוחר נורא&rdquo;, היא התעוררה מאוחר מן הרגיל, ורצה אל המטבח להכין לילדים שתייה ואוכל. אשר כבר יצא, והיא היתה בטוחה שגם דובי לא בבית. פתאום היא מגלה אותו במיטה, ישן ופניו מכווצות.</p>
<p>דובי גונח ומסתובב.</p>
<p>&ldquo;דובי אתה מאחר, מרדכי, אליהו לקום, מאוחר&rdquo;, היא כבר באיחור בעצמה. היא חייבת להספיק לרוץ למעבדה לבדיקות דם, עוד לפני שהיא הולכת לעבודה. לאחרונה היא מרגישה סחרחורת וחולשה. הרופאה שלה נזפה בה, שכבר שנתיים לא עשתה בדיקות, וזו ממש הזנחה מצדה. שנתיים! ידידוש התינוק שלה כבר בן שנתיים. מה תעשה שהזמן טס כל כך, והיא רודפת ורודפת, אבל השעון מהיר ממנה? הבטיחה לעצמה לקום ממש מוקדם, ולרוץ הבוקר לבדיקות סוף סוף.</p>
<p>יעלי הנהדרת שלה כבר לבושה, שוטפת וחותכת פירות לכל הילדים. שולמית ומרימי גם הן מתלבשות, ויעלי אומרת לה: &ldquo;אמא, תלכי בלב שקט, אני אטפל בקטנים ואעזור לאבא לפזר אותם בגנים. הכל בשליטה, אמא&rdquo;, מצטטת המתבגרת הקטנה-גדולה שלה את המילים החזקות האלו, ששיפי כל כך אוהבת.</p>
<p>חוץ ממה שלא, רוצה שיפי לומר. תמיד הכל היה בשליטתה המלאה, או לפחות כמעט הכל. בתוכה וגם בסביבותיה. לאחרונה היא מרגישה שהמושכות נטלו מתוך ידיה. הסוס דוהר הלאה ממנה, לתוך יער אפל ולא נודע, עושה בה כרצונו.</p>
<p>גם אפי תעתעה בה תמיד, ופעמים רבות גרמה למושכות להישמט ממנה, ודובי ממלא את מקומה של אפי, ועושה זאת אפילו טוב ממנה.</p>
<p>&ldquo;דובי, אתה קם?&rdquo; מרדכי ואליהו הספיקו לריב על הנטלה, ולהפוך את קערת המים על הרצפה. אחר כך לריב מי צריך לנקות, ודובי&hellip; סוף סוף הוא מגיב, &ldquo;מתפוצץ לי הראש נורא ויש לי בחילות, אני לא מסוגל לקום&rdquo;.</p>
<p>שיפי מניחה יד על מצחו, המצח שלו קר, קר מן הרגיל. דובי לא חולה. אז מה יש לו? מתפנק? מתעצל? מתוח ממשהו? מאוים אולי?</p>
<p>ואם כן? אפי אומרת לה תמיד, כאבים רגשיים לא פחות כואבים מאלו הפיזיים. הם דורשים לא פחות התייחסות, אלא הרבה יותר מחשבה וכובד ראש. אבל עכשיו אין לה זמן לא לפיזי ולא לנפשי. היא חייבת לצאת ותחזור רק בערב. יש לה יום ארוך בעבודה, ומיד אחריו יש לה את הקורס. יש היום שיעור מאד חשוב, וגם תרגול מסכם והדגמות של כל החומר שנלמד עד כה, כי אחר כך הן יוצאות לחופשת פסח.</p>
<p>אז דובי והכאבים שלו יצטרכו לחכות ללילה. היא יוצאת עם נקיפות מצפון מכבידות, ומרגיעה את עצמה שעוד יומיים נגמר &lsquo;הזמן&rsquo;, ודובי יוכל לנוח בבין-הזמנים הזה מכל הלחצים. היא לא תעמיס עליו עבודה, ותשתדל לפנק אותו, ולנסות לקרב אותו בחזרה אליה.</p>
<p>הוא מדאיג אותה מאד פתאום, הילד הזה שכבר כמעט נער. שבעה חודשים חלפו מאז נכנס דובי לישיבה, והיא מבחינה עכשיו שאשר צודק, משהו עובר עליו, והם לא מצליחים לשים אצבע על המשהו הזה.</p>
<p>נכון שדובי ילד מאד עדין, אוהב שגרה, ומתקשה להסתדר עם שינויים. בתחילה אכן תלתה את זה במעבר החד מהחיידר לישיבה. היא חשבה שאשר מפריז בדאגותיו, ודובי יירגע ויסתגל.</p>
<p>גם כשעלה מהמכינה לכיתה א&rsquo; היה לו קשה מאד. הוא התקשה להירדם בלילות, והעיר אותם כל לילה בגלל חלומות מפחידים שחלם. בבוקר בכה, ולא רצה לקום וללכת לכיתה. אבל אחרי שלושה חודשים החל להנות, וללכת לחיידר בשמחה. ובכלל, יש לה ניסיון רב מאד עם אלו שמתקשים להסתגל. היא האמינה שיהיה בסדר גם הפעם, אבל טעתה. דובי משתנה לה מול העיניים, מילד חייכן ושמח הפך למסוגר וכעסן. הרבה פעמים מתפרץ על הקטנים, ואפילו מכה אותם. זה ממש לא דובי שלה העדין והאכפתי.</p>
<p>היא יוצאת מהבניין, ושומעת רשרוש מוזר מכיוון החצר שמקיפה את הבניין שלהם. היא מסבה את ראשה בבהלה, ומספיקה לראות שלושה ראשים של נערים לא מוכרים, שמנסים לחמוק מעיניה. נורות אדומות מתחילות להבהב בתוך ראשה, כשצופר אזעקה מתלווה אליהן. בשני צעדים היא לידם, מפתיעה אותם, &ldquo;אתם מחפשים מישהו? צריכים עזרה אולי?&rdquo;</p>
<p>הם ממצמצים ונראים נבוכים.</p>
<p>&ldquo;אנחנו מחפשים את שמשון כהן&rdquo;, אומר הגבוה מהר.</p>
<p>&ldquo;ואני את דלילה לוי&rdquo;, היא עונה לו בחדות. הם מגחכים ומסמיקים.</p>
<p>&ldquo;מה מחפשים שלושה ילדים בשעה שבע וחצי בבוקר, בחצר שלנו, במקום ללכת לתפילה?&rdquo; היא דורשת תשובה. מדגישה את המילה &lsquo;ילדים&rsquo;.</p>
<p>הם משפילים עיניים, מתחילים לסגת משם. אחד מהם זורק לעברה, &ldquo;נראה לנו שטעינו בכתובת&rdquo;.</p>
<p>&ldquo;הלוואי&rdquo;, הלוואי שטעו. הלוואי שזה בכלל לא קשור לכאב הראש של דובי. הם נראים שלושה ילדים טובים, מבית טוב, רק שהזיק בעיניהם לא מוצא חן בעיניה. היא חייבת לדבר עם אשר בדחיפות. אשר כבר חצי שנה אומר לה שהוא מודאג מדובי, והיא, חצי שנה, מפריכה את חששותיו, ומבטלת אותן. משמיים יצאה היום מוקדם לבדיקות.</p>
<p>אחר כך טרדות היום רודפות זו את זו, והיא לא מתפנה לחשוב על תקרית הבוקר המבהילה. רק בקורס, כשהמרצה מדברת על &ldquo;מצוקה אצל ילדים, והיכן היא פוגשת אותנו&rdquo;, היא נזכרת בדובי. ההתפרצויות שלו, כאבי הראש שתוקפים אותו בחצי שנה האחרונה, אחת ליומיים, השינויים מרחיקי הלכת שחלו באישיותו. איך היתה עיוורת לכל אלו?</p>
<p>היא כל הזמן רק כעסה עליו בליבה. הוא רק הזכיר לה את אפי כל כך. גם אפי תמיד התרגשה, וחטפה כאבי ראש. גם היא חששה ממקומות חדשים וממעברים. לפני כל התחלה חדשה סבלה ממיגרנות ובחילות. לפני כל טיול התהפכה כל הלילה במיטתה, והפריעה גם לה לישון.</p>
<p>כבר כשהיה דובי תינוק, היא גלתה כמה הוא דומה לאפי, והדמיון הזה הכאיב לה, הרגיז והפחיד אותה. היא חשבה, שאולי ה&rsquo; מעניש אותה על זה ש'עקפה&rsquo; את אפי, ולכן הביא לה ילדון רכרוכי וחששן, כמו אפי. זו היתה כמובן מחשבה מוזרה, לא הגיונית, ולמרות זאת, לא הפריע לה לחשוב אותה, ואפילו לחלום על כך בלילות. במיוחד כשהיה לה ממש קשה עם דובי.</p>
<p>דובי היה תינוק צרחן מאד. עד גיל חצי שנה היה צורח כמעט כל שעות היממה, נרדם לשעה ושוב מתעורר בצרחות. הם ביקרו איתו אצל כמה וכמה רופאים ושללו הכל, עד שהגיעו לרופא התפתחותי. הוא דיבר אתם ברורות על רגישות יתר, בדיוק מה שאפי רמזה לה, והיא לא רצתה לשמוע. את דבריו של הרופא היא נאלצה לשמוע.</p>
<p>מהר מאד היא גילתה כמה רגיש הבן שלה. רגיש-על. רגיש אפילו יותר מאפי. כל רעש, כל סנוור וכל מגע הציקו לו, הכאיבו לו והפחידו אותו. דובי גדל ביחד עם הרגישות שלו. בגן הוא ישב בנפרד, כי על הספסל, הילדים נגעו בו ועצבנו אותו. באירועים הוא היה נצמד אליה מבוהל ובוכה. היא העדיפה תמיד להשאיר אותו בבית עם שמרטפית, ולקחת איתה את רק יעלי, הבובה הנינוחה. יעלי היתה פיצוי לסבל, שגרמה לה הרגישות הקיצונית של דובי, והוא המשיך להאכיל אותה בקשיים לאורך כל הדרך. כל גיל וקושי חדש עמו. היה גמגום שהתחלף בסיוטי לילה. סיוטי הלילה התחלפו בבעיות אכילה. והיה גם פחד מללכת לבית כנסת, כי יש שם איש אחד שמתפלל ושר נורא חזק. ועכשיו המיגרנות. שיפי עדיין מתקשה להישיר מבט אל המציאות הזו.</p>
<p>המרצה שואלת עכשיו, &lsquo;למה קשה לנו לזהות סימני מצוקה&rsquo;? וכשהיא שואלת למה, היא מתכוונת שהתלמידות תתבוננה עמוק עמוק אל תוך עצמן, ולא תשלופנה תשובות שטחיות. שקט משתרר בכיתה, כולן מתכנסות.</p>
<p>משתתפת זריזה אחת אומרת: &ldquo;קשה לנו לחשוב שהילד שלנו סבל, ולא היינו שם בשבילו. אנחנו מעדיפים להיות כבת יענה, ולא לדעת, לא לראות ולא לשמוע. ההאשמה הזו, שנאשים את עצמנו אחר כך, נורא מפחידה&rdquo;.</p>
<p>המרצה מהנהנת, מקשיבה לתשובה.</p>
<p>שיפי מוצאת את עצמה אומרת, בלי לחשוב הרבה, &ldquo;זה מפחיד לגלות שאבדנו שליטה על הילד, ועל האחריות כלפיו&rdquo;. רגע אחר כך היא מזדעזעת עמוקות, שחשפה קודם כל בפני עצמה, אחר כך בפני חברותיה לקבוצה, את הפחד הכי עמוק שלה. פחד שעד היום לא ידעה על קיומו.</p>
<p>הטלפון שלה רוטט בתיק. היא ששה על ההזדמנות לצאת קצת החוצה לאויר, לברוח מהתעוקה שחשה, לברוח מעצמה. זה אשר, הוא שואל אם קרה משהו, כי רק עכשיו גילה שבע שיחות ממנה.</p>
<p>שיפי מספרת לו במהירות את קורות הבוקר, מחכה שיצחק, שישלול את הרעיון ויבטל אותו בתוקף. אבל אשר רק מקשיב ברצינות רבה מאד, ואומר: &ldquo;שיפי, עלינו על משהו, ואני חושב שזה הרבה יותר סבוך ממה שדמיינתי&rdquo;.</p>
<p>&ldquo;מה עושים, אשר?&rdquo; בהלה תוקפת אותה. הפחד משתלט עליה. &ldquo;אתה חושב שמישהו עושה לדובי שלנו משהו רע? הם נראים בחורי ישיבה טובים כאלו&rdquo;. הנה, בדיוק על זה דנים שם עכשיו בכיתה, על ההכחשה הזו. על הרעיון שזרקה, הותירה אותו בפנים על שולחן הניתוחים, וברחה החוצה. הפחד מאיבוד שליטה. הוא כאן ועכשיו, ובכל העוצמה. שיפי מתחילה להשתעל.</p>
<p>&ldquo;איפה&hellip; איפה דובי עכשיו?&rdquo;</p>
<p>&ldquo;הוא בבית כרגע&rdquo;, אשר מרגיע, &ldquo;ירד להתפלל מנחה ולמד קצת בבית כנסת, כאן ליד הבית&rdquo;.</p>
<p>&ldquo;אשר, תשמור עליו עד שאחזור, טוב?&rdquo;</p>
<p>&ldquo;שיפי&rdquo;, בואי לא ניסחף. זה לא נראה לי כמו משהו פלילי, אלא יותר הצקות מילוליות, הפחדות ועניינים כאלו&rdquo;.</p>
<p>&ldquo;אי אפשר לדעת, וחוץ מזה שזה נורא לא פחות&rdquo;. דובי שלי. מסכן שכמוך. היא רוצה עכשיו רק להיות לידו, לחבק אותו בזרועותיה, ולהגן עליו מכל העולם הרע, שאולי מציק לו. היא רוצה להבטיח לו, שתשמור עליו מכאן ולהבא, אך יודעת שאיננה יכולה. הזרועות שלה כבר צרות מלהכיל את התינוק, שהפך לנער מחוספס ומסוגר, וגם הבטחות אין באמתחתה. הפחד משתלט עליה כליל, משתק אותה. הסוס הדוהר הוביל אותה עמוק אל תוך לועו של היער האפל&hellip;</p>
<p>אשר מדבר אליה, ומבקש ממנה להירגע. הוא מבטיח לה, שהעניין יטופל על הצד הטוב ביותר, ושהכל יסתדר בעזרת ה&rsquo;. היא מאמינה לו. מוסרת לו את המושכות, ומודה לה&rsquo; שאיננה לבד, שיש מישהו חזק ממנה להישען עליו. חזק ממנה? היתכן??? כנראה שכן. היא מוכרחה להודות שטעתה. שהיא חלשה, וצריכה עכשיו הגנה, עד יעבור הפחד, עד ישובו המושכות לידיה, ויעלם היער.</p>
<p>היא חוזרת לכיתה, הישר לתוך הפסקה קטנה ותוססת. נשים יושבות עם כוסות קפה או שתיה קרה, אוכלות לחמניה, תפוח וסלט ירקות. היא מתיישבת בכסאה, מנסה להסדיר את נשימותיה. שתיים מחברותיה לקבוצה משוחחות ביניהן בקולות שקטים.</p>
<p>&ldquo;שמעתי שמכל קורס שמסתיים כאן, רק אחת עובדת בסופו של דבר בתחום&rdquo;, אומרת ברכה שיושבת לימינה.</p>
<p>&ldquo;זה קצת מייאש&rdquo;, מנידה בתיה בראשה, &ldquo;להשקיע כוחות, זמן וכספים, בידיעה שכנראה לא ייצא לי כלום מהקורס הזה&rdquo;.</p>
<p>&ldquo;השאלה למה מצפים&rdquo;, מתערבת שיפי בשיחה, &ldquo;אני מורה, ונהנית מאד בעבודה. אני רואה בה שליחות ולא מתכוונת לעשות הסבה. הקורס הזה, כמו האחרים שלמדתי, נותן לי המון כלים לשימוש בעבודתי עם התלמידות&rdquo;.</p>
<p>&ldquo;אז זה סוג של מימוש התעודה&rdquo;, אומרת ברכה, &ldquo;אבל אני כמזכירה רפואית, הכלים מהקורס לא יועילו לי בעבודה&rdquo;.</p>
<p>&ldquo;ובטח לא לי כעקרת בית&rdquo;, צוחקת בתיה, צחוקה מריר מעט.</p>
<p>&ldquo;אני לא חושבת&rdquo;, מתחילה שיפי, אבל אז מודיעה המרצה על סיום ההפסקה. שיפי מהורהרת. היא לא חושבת שצריך לפתוח קליניקה או משרד, ולתלות בו תעודות, כדי למשש ולהצדיק את ההשקעה. כל כך הרבה קיבלה כבר כאן. השנה האחרונה חוללה בה רעידת אדמה. הפטירה של שבי והקשיים של דובי, הבריחו אותה לחיפוש פתרון דחוף, בדמות הקורס הזה. ועכשיו היא מגלה, שמבעד לסדקים שיצרה בה רעידת-האדמה, מתחילים לבקוע שתילים רכים, זעירים. משהו חדש צומח באדמתה.</p>
<p>פרק 38 - בגידה</p>
<p>אפי (נזכרת):</p>
<p>היה מאתגר מאד, להסתיר את החברות החדשה שלי ושל שבי מעיניה החודרות של שיפי, אבל הרבה יותר מזה- היה משכר. תקופה חדשה החלה בחיי. השמש שלחה לי קרניים נדיבות, האירה את ליבי באור שלא הכרתי, והזרימה בעורקיי רגשות חדשים. כל בוקר קמתי נרגשת ומאושרת. שבי, הילדה הכי נערצת בכיתה, רוצה להיות חברה דווקא שלי, אפי השקטה והביישנית. שלי ולא של שיפי המוצלחת. וזה סוד. סוד בעל טעם ערב, מתוק.</p>
<p>לא שמתי לב, איך מילדה ישרה ותמימה, הפכתי לילדה קצת מתוחכמת, קצת מחליקה, ועוד קצת מעלימה. בערב אחד שקט, כששיפי היתה אצל אחת מחברותיה, ביקשתי מאמא להצטרף לחוג ציור.</p>
<p>&ldquo;את? אפי? חוג? ציור?&rdquo; אמא פערה עיניים נדהמות. איך לא? בערך מכיתה ב&rsquo;, כשהתגלה כשרון הציור שלי, היא משדלת אותי להירשם לחוג, ועד היום, תחילת כיתה ח&rsquo;, אני עומדת בסירובי הנחרץ. רק לפני שבוע הביאה שיפי הביתה את חוברת החוגים. אני אפילו לא עלעלתי בה, השארתי אותה על השולחן בכיתה.</p>
<p>אני לא אוהבת חוגים, ולא רוצה להירשם לאף חוג. כששואלים אותי למה, אינני יודעת להסביר, אפילו לעצמי. לא אוהבת לצאת למסגרת קבועה ומחייבת, מספיקים לי הבקרים בבית הספר. שיפי נרשמה לחוג מחול וחוג מקהלה. היא רצתה גם גיטרה, אבל אמא לא אפשרה יותר משני חוגים. גם כך כיתה ח&rsquo; עמוסה במיוחד.</p>
<p>&ldquo;אולי בכל זאת אפי?&rdquo; אמא ניסתה להלהיב אותי, &ldquo;התחום הזה כל כך מתאים לך. כדאי להתמקצע עוד. תראי, יש כאן ציור בשמן, איור דמויות, אולי הפעם בכל זאת?&rdquo;</p>
<p>שוב סירבתי. אני מציירת יפה בבית, לא צריכה שום חוג שילמד אותי כללים ושיטות. אבל עכשיו רציתי מאד, לא את הכללים ואת השיטות, רציתי להיות עם שבי. שבי נרשמה גם לציור בשמן, וגם לאיור דמויות.</p>
<p>אמא לא חקרה יותר מדי, אולי פחדה שאתחרט. היא מיהרה להתקשר, ולרשום אותי לשני החוגים, אבל שיפי היתה קצת יותר חשדנית מאמא.</p>
<p>&ldquo;את עם שבי בקבוצה? או בקבוצה השניה?&rdquo; היא חקרה. היה עליי להשתיק את ליבי שהחל להלום בפראות, ולשוות לפניי מראה אדיש-אדיש, &ldquo;נראה לי ש&hellip; כן, אני לא ממש&hellip; אההמ&hellip; זוכרת, אראה בפעם הבאה&rdquo;. וככה גיליתי על עצמי, שגם אני יודעת להציג&hellip; וגם שאני ציירת, כי בחוגים, המורה וכל החברות ממש התלהבו בקולי קולות מהביצועים שלי.</p>
<p>אבל כל אלו היו תוספות נחמדות למנה העיקרית- השהות עם שבי, שהיתה נפלאה כל כך. כל רגע בחברתה הסב לי אושר רב, וזו היתה רק ההתחלה.</p>
<p>התחלתי לעקוב אחרי שיפי ותוכניותיה. היו לי פעמיים בשבוע בהם שיפי יצאה לחוגים שלה. ברגע שיצאה מן הבית, הייתי מתקשרת לשבי, ולוחשת לה את הסיסמא- &ldquo;השטח נקי&rdquo;, והיא היתה עונה לי בחדווה, &ldquo;אז למה את מחכה?&rdquo;</p>
<p>וליותר מזה באמת לא חיכיתי. רצתי אליה, משתדלת להסוות את חיוכי, שלא יתרחב מדי, שלא יעורר חשדות. הקפדתי לחזור הביתה לפני ששיפי חוזרת, ולהראות עסוקה בלימודים, בציור או בספר קריאה. אפילו רישלתי קצת את בגדיי ופרעתי את שערותיי, כדי ששיפי לא תעלה בדעתה שיצאתי מהבית. בכל פעם ששיפי הלכה לחברה, היא קראה לי להצטרף, ואני חמקתי ממנה, בתואנה של עיסוקים שונים, עייפות או סתם חוסר חשק. בררתי בדרכים מגוונות מי החברה, וכשזו לא היתה שבי, קפצתי בשמחה ובששון על עוד הזדמנות ללחוש את הסיסמא, ולרוץ לביתה של שבי.</p>
<p>התמרונים האלו היו מאמצים. הדריכות התמידית היתה מעייפת, אך יחד עם זאת, היה בה משהו נעים ומתוק, שהוסיף הרבה טעם ואתגר לחיי. שיפי לא טיפשה בכלל. ידעתי שמשהו לא נראה לה, ויום אחד היא תתפוס את הקנוניה שרקמנו, שבי ואני, מאחורי גבה. פחדתי מאד מהיום בו תתגלה הבגידה, ובכל זאת המשכתי, וכי מה אעשה? לספר לה? לא בא בחשבון. אני לא מסוגלת. לעזוב את שבי? לכבות את השמש שנדלקה בתוכי?</p>
<p>&ldquo;אנחנו לא בסדר&rdquo;, לחשתי לשבי יום אחד, &ldquo;אני מרגישה ממש בוגדת&rdquo;.</p>
<p>&ldquo;שטויות&rdquo;, שבי צחקה, &ldquo;אנחנו לא בוגדות ולא כלום. אני ממשיכה להיות חברה של שיפי, נכון? ואנחנו עושות את זה רק לטובתה, כי אם היא תדע, היא תצטער ותעלב, נכון?&rdquo;</p>
<p>&ldquo;מאד נכון&rdquo;, ותכעס, ו&hellip; תתפוצץ עליי. הסתרתי את פניי בתוך כפות ידיי. הדמיון של שיפי הזועמת קם ועמד לפניי, מריץ על הקיר מולי סרט צבעוני מאיים, מסחרר. שבי צחקה, &ldquo;אני אשמור עלייך, יהיה בסדר בסוף&rdquo;.</p>
<p>שבי נראתה קלילה וצחקנית, רק במבט ראשון ושטחי, אבל כשלמדתי להכיר אותה לעומק, גיליתי שזו רק מסכה. מתת שמיים ששבי קיבלה ואני לא. אולי זה מה שמשך אותי לחברות הזו. כמה רציתי לאמץ לעצמי את המסכה הזו, במקום זו שלי, הכבדה, המסורבלת.</p>
<p>עד שהכרתי את שבי, חשבתי שחברות זה לימוד למבחנים עם צלחת של כיבוד. חשבתי שזה צחוקים, בדיחות, הכנת תכניות וקניות משותפות. כל זה לא היה ביני ובין שבי, היו דברים אחרים, שחדרו עד לעומק.</p>
<p>בתחילה זה היה ציור משותף ושתיקה עמוקה, לא היינו זקוקות למילים. אבל אחר כך הגיעו המילים, וננטשו הציורים המשותפים. לשבי סיפרתי, מה שלא סיפרתי לאף אדם בעולם כולו, ושבי הבינה כל כך, השתתפה כל כך, כמו שמעולם לא ידעתי שאפשר.</p>
<p>בלי שארצה, גלשתי מדי פעם לקשיים שלי כתאומה זהה לשיפי, ההפוכה ממני כל כך. לדודות שלי שורי ובלומי, התאומות, שמפחידות את אמא. שבי הקשיבה, הבינה, העירה מדי פעם הערות נבונות, שפקחו את עיני מאד.</p>
<p>אחר כך גמלה לי על האמון והשיתוף, בחשיפת שבי האמתית שמאחורי המסכות. שבי העמקנית, שבי הפחדנית, הרגישה, והכבדה לפעמים, וכל מה שאף אחד לא מכיר, אני זכיתי להכיר, ולהעריך אפילו יותר. על אף שכלפי חוץ היינו שונות, אחרות, בפנים, בעומק, דמינו מאד מאד.</p>
<p>בדיוק ההפך ממני ומשיפי, שכלפי חוץ כל כך דומות, אך בפנים- תהום פעורה.</p>
<p>&ldquo;את נס&rdquo;, היתה אומרת לי שבי כל פעם מחדש. &ldquo;את הנס שה&rsquo; שלח לי, נס שגיליתי אותך פתאום&rdquo;.</p>
<p>ואחרי כל משפט כזה, גבי הלך והזדקף. אני שווה. יש בי משהו שאין לאחרים, ורק אני יכולה לספק אותו לשבי. שבי שבעצם יכולה לרכוש כל חברה שרק תחפוץ בה&hellip; ואת המשהו הזה ניסיתי לגלות בעצמי.</p>
<p>יום אחד זה קרה. הפחד הגדול שסייט אותי בלילות, שיצר במוחי חלומות ביעותים, והלך לצידי כל הימים, קם והיה למציאות.</p>
<p>שיפי יצאה לעטרי וחגית, להכנת תכנית לבוקר כיתה, ואני רצתי לשבי. לא שערתי ששיפי משיבה לי כגמולי הרע, וטומנת לי מלכודת.</p>
<p>חמש דקות מהנות הספיקו לחלוף עלינו, בחדרה של שבי, עד שנשמעו הדפיקות על הדלת. דפיקות מוכרות עד אימה. שיפי עמדה בפתח. פניה זועמות, כפי שנראו תמיד בדמיונות שלי. הרגשתי כאילו מישהו הכניס אותי לתוך קרוסלה אימתנית, המסתובבת במהירות, מערבלת אותי בתוכה, ביחד עם שיפי, שבי והחדר שלה. בסוף היא נעצרה, אבל אני התנתקתי מהחדר של שבי. התנתקתי מהתמונה הבלתי אפשרית, שאני לא מסוגלת להיות בתוכה. בהיתי בשיפי כאילו מלמעלה, כאילו אני לא שייכת לכאן.</p>
<p>&ldquo;הרגשתי הכל&rdquo;, אמרה שיפי. הקול שלה רעד. &ldquo;כבר הרבה זמן אני מרגישה שאתן&hellip; שתיכן&hellip; מסתירות ממני משהו. בוגדות!&rdquo; הקול שלה עלה בבת אחת בכמה אוקטבות, והמילה בוגדות נורתה מפיה כמו מרובה אוטומטי. המילה הזו עפה בחדר, הסתחררה באויר הדחוס, ובסוף צלפה בפניי ובפניה של שבי בבת אחת. דמעות גדולות הופיעו בעיניה של שיפי, והיא הסתובבה וברחה משם, לפני ששבי הזריזה הספיקה לפצות את פיה. ואני, אני בכלל לא הייתי שם. רוחי הסוערת ריחפה באזור התקרה, רוצה לפרוץ אותה ולהיעלם מהחדר. לברוח מכל הסיטואציה האיומה הזו, שבכלל לא שייכת למציאות.</p>
<p>סוף גנב לתלייה, לחש באוזני קול נורא. לכל מעשה רע- יש תגמול, וסוף האמת להתגלות.</p>
<p>&ldquo;אפי?&rdquo; הקול של שבי רטט. &ldquo;אפי? תגידי כבר משהו&hellip;&rdquo;</p>
<p>בבת אחת פרצתי בבכי נורא. בכי שאינני זוכרת כמותו מאז היותי. היה בו, בבכי הזה, חודשים של אימה וסיוט, שבועות של נקיפות מצפון בוערות, חלומות וסרטים, תרחישים וסיוטים. מכיתה ג&rsquo; לא בכיתי ליד חברות, וגם אז, זה היה מביך מאד. זה היה לאחר חיסון כואב בחדר האחות, הבכי פרץ ממני, קולני וחזק. וכבר אז הבטחתי לעצמי, שאני לא תינוקת ושלא אבכה כך שוב, לעיני כולן. ועכשיו? כשאני כמעט בת ארבע עשרה, ועוד ליד שבי? מה היא תחשוב עליי?</p>
<p>שבי שמעולם לא חשבה עליי רע, הראתה לי מהר מאד שדבר לא השתנה. וגם אם מעולם לא בכיתי ליד חברות, היא לא נכללת בקטגוריה הזו. שבי הוכיחה את עצמה כמו תמיד. היא היתה איתי, בלי לומר &lsquo;לא נורא, ואל תעשי עסק ואל תגזימי&rsquo;, היא רק אפשרה לי לבכות ולפחד, לחשוש ולהתחרט, ודמעה יחד איתי.</p>
<p>&ldquo;מה עושים, שבי? תפתחי לי פה מקלט? איך אני חוזרת הביתה?&rdquo;</p>
<p>&ldquo;זה באמת נורא לא נעים. אנחנו לא היינו בסדר, אפי&rdquo;.</p>
<p>&ldquo;חיינו את הרגע, בלי לחשוב על היום שהסוד יתגלה&rdquo;.</p>
<p>&ldquo;פחדנו מהיום הזה. אוף, מסכנה שיפי, זה נורא, חייבים לפייס אותה. מרוב שרצינו את טובתה, רק הזקנו לה ופגענו בה&rdquo;.</p>
<p>&ldquo;היא לא תסלח&rdquo;.</p>
<p>&ldquo;היא תסלח בסוף&rdquo;, היתה שבי בטוחה, &ldquo;רק צריך לתת לה זמן להירגע מהכעס ומהעלבון&rdquo;.</p>
<p>&ldquo;ובזמן הזה, שהיא צריכה להירגע, אני אמורה להיות לידה, לישון איתה באותו חדר. מה עושים, שבי? מה אמא שלי תגיד? וציפי ורייזי? כולם יהיו לצידה&rdquo;, שוב הציפו דמעות מבוהלות את עיניי.</p>
<p>שבי שתקה. חוץ מחמלה, לא היה לה מה להציע לי. עשיתי מעשה גרוע, ועכשיו מגיע התגמול. עליי להתמודד איתו לבדי. וכי על מי תוציא שיפי את רוב זעמה, אם לא עליי?</p>
<p>התקופה שלאחר מכן היתה קשה. נוכחתי לראות, שלא הפרזתי בתסריטים שבניתי. הכרתי את שיפי יותר מדי טוב, והכל היה צפוי ומייסר. הברוגז, הזעם, המילים, ההטחות והסירוב להתפייס. והיה גם הכאב האין סופי בעיניים של אמא, קולה הרועד, גדוש בפחד ובסיוט מפני הקרע הנורא, שנבאו לה הדודות. והכל היה בגללי ובאשמתי. קבלתי עליי את הדין באהבה, ספגתי את כל הזעם בשתיקה. ניסיתי להמשיך לפייס, לרצות, לכתוב מכתבים ולקנות מתנות.</p>
<p>וכמו ששבי ידעה, וכמו שידעתי אני, הלב הטוב של שיפי יבש לבסוף את ביצת הרגשות העכורה.</p>
<p>אחר כך התחיל פרק חדש בחברות שלנו, שונה, גלוי, פחות מסעיר, אך לא פחות נעים ויפה.</p>
<p>פרק 39 - שחרור?</p>
<p>שירי מתקרבת בהיסוס אל מקום המפגש. דמות מוכרת צועדת מולה במרץ, מנופפת לה לשלום, נעמי לנדא. שירי מרגישה הקלה גדולה, כמה טוב שנפגשו בחוץ. נעים יותר להיכנס עם מישהי מוכרת, ולא לגמרי לבד.</p>
<p>&ldquo;אני שמחה מאד שהגעת&rdquo;, אומרת לה נעמי בחיוך, ומובילה אותה לחדר מרווח. החדר הכיל כבר קבוצה של שלוש בנות, שישבו ופטפטו ביניהן בקולות מהוסים. ניכר היה שיש להן הכרות מוקדמת.</p>
<p>&ldquo;אנחנו מכירות מארגון &lsquo;לב אל לב&rsquo;&quot;, לוחשת לה נעמי, &ldquo;וביום הפעילות האחרון העלנו את רעיון הקבוצה&rdquo;.</p>
<p>הבנות מבחינות בהן ומסתובבות. הן מנופפות לנעמי בחיוך, ומברכות גם אותה לשלום, נראות נבוכות מעט. המנחה עסוקה בצד עם התיק שלה, שולפת ממנו דפים וכרטיסים, וקוראת לעברן &lsquo;ברוכות הבאות&rsquo;. המבוכה של שירי מתחילה להתפוגג מעט. המנחה נראית אישה נעימה וטובה, כמו שנעמי הבטיחה.</p>
<p>כעבור רגע, נכנסת נערה נוספת, ואחריה עוד שתיים שנראות אחיות. תשע בנות התקבצו ובאו להן. תשע בנות שהתייתמו מאמא או מאבא, ומבקשות להיתמך ואולי גם לתמוך. להיות יחד, לצעוד במשעול הלא פשוט הזה עם עוד חברות להתמודדות.</p>
<p>המנחה התיישבה וביקשה מכולם להצטופף מעט במעגל סביבה. כעבור חמש דקות ישבו כולן במעגל קרוב, סגור, נבוך ודומם. שירי הרגישה מחנק וניסתה להתגבר עליו בשיעול. נעמי חייכה אליה בעידוד.</p>
<p>המנחה אמרה, שלמפגש הראשון שלהן קוראים &ldquo;צעד ראשון&rdquo;. היא פיזרה על הרצפה שבתוך המעגל כרטיסים, ובהם איורים של נעליים שונות, מכל הסוגים, הגדלים והצבעים. היא ביקשה שכל אחת תבחר כרטיס אחד, שמדבר אליה.</p>
<p>שירי הביטה בכרטיסים במצח קמוט. היו שם נעליים של אבות ואמהות, של חורף ושל קיץ, נעליים אלגנטיות וספורטיביות. היו נעליים חדשות ומבריקות בתוך קופסא, ונעל ישנה ופרומת שרוך המושלכת בפינה. נעל בתוך שלולית, וזוג נעליים הקשורות ביניהן בקשר חזק. סנדל גדול ושחור שבתוכו רגל קטנטנה של פעוט, מגף עם סוליה קרועה ונעל בעלת עקב חד. מכל המבחר בחרה שירי לבסוף זוג נעליים צבעוניות של פעוטות.</p>
<p>עכשיו ישבו כולן שוב במעגל, עם כרטיסים בידיהן. המנחה ביקשה שכל אחת תציג את שמה, ותספר על עצמה מעט בהקשר לכרטיס שבחרה. מה? שירי היתה המומה, היא לא חשבה הרבה על הבחירה, מדוע בעצם לקחה את הכרטיס הזה?</p>
<p>&ldquo;אני אתחיל&rdquo;, נשמע קולה של המנחה, &ldquo;שמי דבורי סילבר. אני אמא לשישה ילדים ומורה מחנכת בכיתה ז&rsquo;. בחרתי במגף השחור, הגבוה והמבריק הזה. מגף דומה קנתה לי אמא שלי בחורף של כיתה ט&rsquo;, באביב היא נפטרה, ואני המשכתי ללכת עם המגפיים האלו עוד שלושה חורפים, אפילו שהיו משופשפים ובלויים. זו היתה המזכרת האחרונה מאמא שלי. עד היום, כל פעם בסתיו, כשאני הולכת לקנות לילדיי מגפיים, אני נזכרת בקנייה האחרונה שלי ושל אמא ז&quot;ל, יחד&rdquo;.</p>
<p>המעגל שותק. הראשים רכונים, העיניים משוטטות בחלל, פוחדות לפגוש באישונים אחרים, בכאב ובגעגוע שבתוכן, ושירי, שהלב שלה הולם בפראות, משתעלת שוב.</p>
<p>&ldquo;ללי פדר&rdquo;, ממשיכה בלונדינית גבוהה, שיושבת בכיסא הסמוך למנחה, ונראית אמיצה ובטוחה. &ldquo;אני בת זקונים, ובחרתי נעלי בית פרוותיות, שהייתי רצה להביא לאמא שלי כל פעם שחזרה הביתה מותשת מטיפולים, רופאים ונסיעות. וגם&hellip; הפרווה הזו מזכירה לי&hellip; את הליטוף של אמא&hellip;&rdquo;</p>
<p>&ldquo;רחלי סופר&rdquo;, המשיכה אותה נערה רזה ונמוכה, בעלת משקפיים גדולות. &ldquo;בחרתי נעל אלגנטית. סתם ככה. כי אהבתי את הדוגמא&hellip; עכשיו אני חושבת על הקשר&rdquo;, היא פולטת צחקוק נבוך, &ldquo;אני כבר בת שבע עשרה, יש לי ארבעה אחים נשואים, אבל בחתונה שלי אבא שלי לא יזכה לרקוד&rdquo;.</p>
<p>&ldquo;שירי קפלן&rdquo;, שירי מוצאת את עצמה אומרת בקול חזק. בטוח. קול שאמא היתה אוהבת, לא מסכן וחלש כזה. אמא בטח גאה בה. &ldquo;בחרתי נעל שמתאימה לאחי הקטן, יודי. אני בכורה ויתומה טרייה. רק חמישה חודשים עברו, ויש לי אחיות תאומות, בנות שמונה וחצי. אנחנו זוכרות היטב את אמא, אבל יודי בן שנתיים וחצי כבר מתחיל לשכוח, וכל כך חשוב לי שיזכור, לכן אנחנו עובדות על חוברת זכרונות מאמא&rdquo;.</p>
<p>&ldquo;וואו, איזה רעיון&rdquo;, מתפעלת נערה אחת, ששתקה עד עכשיו. אחריה מתפעלות כולם, ממטירות שאלות על שירי המופתעת, ומבקשות הנחיות מדויקות. ושוב שירי משתעלת. הפעם השיעול חזק וחונק, ומישהי רצה להביא לה כוס מים. נעמי.</p>
<p>המנחה מבקשת שקט, ומחזירה את המעגל לסבב הנעליים. שירי מנסה לנשום ולהירגע. מה קרה לה היום? מה פשר השיעולים המוזרים האלו?</p>
<p>אחר כך נגמר הסבב, וכולן מכירות את כולן. הן הרבה יותר נינוחות. השיעול גם הוא כבר נגמר, והמנחה מורה על הפסקת כיבוד. שתיה קרה ועוגיות מחכות להן על השולחן. הבנות מפטפטות ביניהן כמכרות ותיקות, אולם שירי מעדיפה להקשיב ופחות לדבר, מקווה שהשיעול לא יתקוף אותה שוב.</p>
<p>היא מגלה שיש ותיקות ויש טריות. רובן התייתמו בשנתיים האחרונות, אך היא הטרייה מכולן.</p>
<p>אחר כך שוב התכנסו למעגל, והמנחה דבורי הסבירה, שמרגע שהגענו לעולם, אנחנו צועדים בדרך ייחודית שנסללה במיוחד בשבילנו. &ldquo;ועכשיו, הגענו לחלק לא קל בדרך שלנו, חלק תלול ומלא במהמורות או בורות, אך יש בו גם יהלומים ואוצרות. כי אם זו הדרך שלנו מוכרח שיהיה כך&rdquo;.</p>
<p>נעמי הנהנה במרץ. שירי הקשיבה, דוממת. דבורי חילקה דפים לבנים ועטים. המשימה היתה לכתוב על שלוש יהלומים שהן מוצאות בקטע של המסלול העכשווי שלהן. שקט השתרר בחדר.</p>
<p>שירי קימטה את המצח. חיובי? בחיים שלה? בלי אמא, עם העצב והגעגוע? קצת הגזימה הדבורי הזו. אבל דינה שלידה כבר כותבת, וגם נעמי שמצדה השני מתחילה לשרבט משהו. הבלונדינית, ללי שמה, שמהרגע הראשון נראתה לשירי יצירתית ומעניינת, שאלה אם אפשר להביע בציור, ודבורי אמרה &lsquo;כמובן&rsquo;. שוב השתרר שקט חושב. שירי סיימה לסקור את המעגל העסוק, והתחילה סוף סוף להתכנס, ולתת ליהלומים שבחייה לצוף ולעלות. היא שרטטה בלי משים יהלום אחד, וכתבה בתוכו: בגרות. המצב מאד ביגר אותי, ולימד אותי דברים חדשים. בתוך היהלום השני היא כתבה: אפי. הקשר שלי עם אפי מאד נעים לי. שחרור- היא כתבה ביהלום השלישי בלי לחשוב, עכשיו אני לא חייבת להתאמץ בלימודים. היא עצרה בבת אחת, מביטה בדף בתדהמה. אני לא נורמלית. אני פשוט לא נורמלית. היא קשקשה במהירות על המילה החצופה, שנכתבה לה על הדף ממש מעצמה. שחרור? שה&rsquo; ישמור. שחרור מאמא נפלאה ואוהבת כל כך? איך היא מעזה ככה? בוגדת שכמותה. רשעית. איומה. מאכזבת. הפה שלה דמם, אבל המחשבות זרקו עליה אש וגופרית, אבנים ועפר. זועמות על התעוזה שלה.</p>
<p>הבלגה- היא כותבת כעבור כמה רגעים, כשהלב נרגע מעט, והמחשבות כעוסות פחות. למדתי להבליג, ולא לומר כל מה שאני חושבת. לא יודעת איך זה קשור למצב, אבל זו המציאות.</p>
<p>אחר כך שואלת דבורי מי רוצה לשתף. ארבע בנות מתנדבות. כל כך הרבה יהלומים הן מצאו בחייהן. ודבורי רושמת את כל המילים הטובות על הלוח הלבן שלצידה. המילים מלטפות אותן, מעניקות להן אור וחום.</p>
<p>שירי לא משתפת. היא מקפלת את הדף לקיפולים קטנים ומדויקים, וטומנת אותו בתיקה. די לה בזה ששיתפה את עצמה ואת הדף הלבן.</p>
<p>וכשהן יוצאות, שואלת אותה נעמי, נו שירי, איך היה, נהנית?</p>
<p>&ldquo;אני חושבת שכן&rdquo;, היא מחייכת, &ldquo;זה היה&hellip; טוב&rdquo;.</p>
<hr>
<p>שירי מזרזת את צעדיה, היא פטפטה עם נעמי, ולא שמה לב שכבר שבע וחצי. כל כך נחמד היה איתה, אך אבא חזר עם הקטנים, ובטח קשה לו עם ארוחת הערב וההשכבה, בלעדיה.</p>
<p>היא פותחת את הדלת מתנשפת. אילי ונועה מתנפלות עליה בתרועות, יודי מושך לה בחצאית. &ldquo;סוף סוף באת&rdquo;, הם מושכים אותה לסלון. אבא יושב שם, מחייך אליה. שירי שמה לב לנצנוץ מוכר ששב לשכון בעיניו.</p>
<p>על השולחן עוגת שוקולד פשוטה, מצופה בסוכריות צבעוניות, ומגש פיצה סגור. לידו בקבוק שוקו מהחנות. &ldquo;מה קורה כאן?&rdquo;</p>
<p>&ldquo;ציון תאריך מיוחד&rdquo;, אומר לה אבא.</p>
<p>&ldquo;שכחת מה היום?&rdquo;</p>
<p>&ldquo;מה היום?&rdquo; שירי מקמטת את מצחה, &ldquo;אה, ערב ראש חודש ניסן&rdquo;, יום ההולדת שלה. חמש עשרה אביבים מלאו לה היום. שכחה לגמרי, אולי רק רצתה לשכוח. אמא תמיד חגגה לה מסיבות נפלאות ומפתיעות. עזבה לכמה שעות את הניקיונות והקניות, האבק והחמץ, וחגגה לשירי עם עוגה וממתקים, תוכנית ומתנות. ותמיד הצליחה להפתיע אותה במשהו. כל שנה, שבוע לפני התאריך המרגש, ניסתה שירי לנחש איך תפתיע אותה אמה הפעם, ואף פעם לא הצליחה. אמא היתה מלכת הרעיונות והיצירתיות, וגם בתוך שלוליות המים והאקונומיקה, הצליחה לייצר מסיבות מפתיעות. אבל עכשיו, מה שמחה זו עושה בבית שלהם? במיוחד ש&hellip; אין כאן נקיונות, ואין זכר לפסח המתקרב? ובכלל, אסור לחגוג לה מסיבות, אסור לה לקבל מתנות, היא באבל.</p>
<p>&ldquo;זו לא מסיבה של ממש&rdquo;, אבא קורא את מחשבותיה, &ldquo;רק ארוחת ערב קצת חגיגית מן הרגיל. רק ציון תאריך מיוחד. שירהלה, את בת חמש עשרה היום&rdquo;. אבא מחייך חיוך עצוב, שגורם לעיניים של שירי לצרוב, כאילו קילפה עכשיו ערימת בצלים. היא מחפשת משהו לתלות בו את עיניה, ונתקלת בסוכריות הצבעוניות שעל העוגה.</p>
<p>&ldquo;הכנו את זה לבד&rdquo;, מכריזה אילי, &ldquo;אבא עזר לנו קצת&rdquo;.</p>
<p>&ldquo;ומתנות כבר נקנה לך שנה הבאה, כי אבא אמר שאסור&rdquo;, נעה מציינת בשקט.</p>
<p>הם נוטלים ידיים, ואוכלים בשתיקה. בדרך כלל, יום הולדת אצלם זה זמן של העלאת זכרונות. אבל היום אף אחד לא רוצה לחשוב מה היה לפני שנה. למשל, כשאמא עשתה להם משחק של מצא את המטמון, ואחר כך חבילה עוברת, ואיך שמרו את העיתונים של החבילה לניקוי החלונות בבית.</p>
<p>אז אחרי שכולם אוכלים פיצה, שותים שוקו ומקנחים בעוגה, ששירי פורסת ומחלקת, אומר אבא, &ldquo;חשבתי שנכשיר את הבית לפסח&rdquo;.</p>
<p>&ldquo;באמת?&rdquo; עיניה של שירי נדלקות.</p>
<p>&ldquo;איזה כיף&rdquo;, צועקות התאומות יחד, ויודי נעמד על הכסא, מוחא כפיים, ומתחיל לשיר מה נשתנה.</p>
<p>&ldquo;אתן באמת רוצות?&rdquo; אבא מופתע. &ldquo;זה ידרוש מאתנו המון&rdquo;.</p>
<p>&ldquo;אני רוצה מאד&rdquo;, שירי אומרת, &ldquo;לא יכולתי לחשוב שננעל את הבית, וננדוד בין כל מיני בתים כל הפסח. תמיד תמיד היינו בפסח בבית&rdquo;.</p>
<p>המשפט האחרון גורם לכולם להשתתק בבת אחת. שוב הזכרונות גורמים למחנק בגרון ולצריבה בעיניים. פסח היה החג של אמא. היא כל כך אהבה אותו, והתכוננה לקראתו כבר ממוצאי פורים. אפילו בליל הסדר הם היו תמיד בבית והזמינו אורחים.</p>
<p>&ldquo;טוב&rdquo;, אומר אבא, ומנער את ראשו בכוח, &ldquo;אבקש מאחיות שלי, דיני או צביה, לחפש לנו עוזרת לשבוע הקרוב ונתחיל מבצע פסח&rdquo;.</p>
<p>&ldquo;מבצע אמיתי&rdquo;, לוחשת שירי, &ldquo;כזה שאמא תהיה גאה בו. עם מחברת ורשימות, וסימוני וי על ההספקים בדיוק כמו אמא.&rdquo;</p>
<p>פרק 40 - קרקע נשמטת</p>
<p>אשר ושיפי מרגישים כמו זוג בלשים. הם החליטו לנסות לאמת או לשלול את חששותיהם לבד, לפני שמערבים את הצוות בישיבה, מה שעלול לגרום לדובי אי נעימות רבה. אחרי הכל מדובר רק בחשד, כלל לא בטוח, שהנערים שהסתתרו בחצר קשורים לדובי. דובי נשאר גם למחרת בבית, עדיין חיוור וחלש. ועכשיו, שיפי הבינה, שהוא גם חרד ודואג.</p>
<p>בערב יוצאים אשר ושיפי לאזור הישיבה של דובי. הם מחנים את הרכב על שפת המדרכה שממול. בדיוק עכשיו מסתיים &lsquo;הסדר&rsquo;, והנערים חוזרים הביתה. אשר מחזיק בידו מצלמה, ושיפי יושבת דרוכה. עיניה נעוצות בשער הלבן הגדול, ובנערים שיוצאים מפתח הישיבה, בקבוצות, בזוגות או בבודדים. אחרי עשר דקות היא לוחשת לאשר, &ldquo;הנה, זה הם! הגבוה השחרחר עם הנמוך יותר לצידו&rdquo;, היא מרגישה שהיא לא נושמת. עד עכשיו קיוותה, שלא תמצא אותם בין הנערים שבישיבה של דובי שלה, שהיא סתם פחדנית וחששנית, ושזה לא הם.</p>
<p>שזה לא הן. שהן לא עשו לה את זה. שני הנערים הזרים נקלטים בעדשת המצלמה שבידו של אשר, אך בעיניה של שיפי רצות תמונות אחרות. מאז. גם אז חשדה. גם אז שכנעה את עצמה שזה לא יכול להיות. שאפי ושבי לא עושות לה את זה, אבל גם אז חושיה החדים לא הטעו אותה. הן עשו לה את זה. הן בגדו בה. הן תעתעו בה מאחורי גבה. אחרי ההלם, הכעס והכאב הנורא, היא החליטה לא להקשיב יותר לתחושות הבטן שלה. הן מסוכנות. הן אמיתיות ומכאיבות כל כך. היא לא יכולה לכאוב כך, לעולם.</p>
<p>אז עכשיו, בגלל ההחלטה השגויה הזו, דובי סבל תקופה ארוכה. אם היתה מקשיבה לאיתותים ששיגר אליה, אם היתה מקשיבה לעצמה. אם לא היתה מחניקה בכוח את האינטואיציה, הזועקת אליה בקולות חדים וגבוהים, היתה גומרת עם העניין הזה הרבה קודם, ודובי היה סובל פחות.</p>
<p>&ldquo;צלמתי אותם&rdquo;, אומר אשר.</p>
<p>&ldquo;הנה גם הוא&rdquo;, שיפי כמעט צועקת למראה נער נמוך ומלא, שרץ אחרי השניים, צועק משהו. הם מסתובבים אליו, מחייכים. משהו בחיוך שלהם מצמרר את שיפי.</p>
<p>&ldquo;נראים ילדים טובים&rdquo;, מגיב אשר, כמו שהיא חשבה בבוקר. לא כאלה שיש להם עניין להזיק או לאיים על חבר מהישיבה. אשר מצלם שוב ושוב.</p>
<p>&ldquo;לפי התנועות, נראה שהם מדברים בלימוד. שיפי, את בטוחה שזה הם?&rdquo;</p>
<p>&ldquo;בטוחה&rdquo;, שיפי לוחשת, לא מתיקה מהם את מבטה עד שהם נעלמים מהשטח.</p>
<p>&ldquo;סיימנו, חוזרים&rdquo;, אשר מתניע ויוצא אל הכביש.</p>
<p>&ldquo;אשר, מחר מסתיים הזמן, וכל החפצים של דובי כאן&rdquo;.</p>
<p>&ldquo;מחר אסיע אותו לכאן לקחת הכל- הכל&rdquo;, אשר אומר, &ldquo;כי אולי&hellip; מי יודע מה יהיה בזמן הבא?&rdquo;</p>
<p>&ldquo;למה אתה מתכוון, אשר?&rdquo; שיפי מזדעקת.</p>
<p>&ldquo;לא חשוב, מוקדם לדבר. בואי נסיים את המחקר שלנו&rdquo;, הוא מנסה לחייך.</p>
<p>הם עולים הביתה. בלגן נעים של ערב פסח מקבל את פניהם. דובי יושב בראש הסולם, אוזניות תחובות באוזניו, והוא מפזם יחד עם השיר, נראה מאושש ועליז. דובי מעביר בזהירות ערימות של ספרי קודש למרדכי ואליהו.</p>
<p>&ldquo;החלטנו לעשות לכם הפתעה&rdquo;, מכריז אליהו, &ldquo;לגמור היום עם הספריה&rdquo;.</p>
<p>&ldquo;אבל מאוחר מאד&rdquo;, שיפי משביתה את החגיגה, ומשלחת את הבנים למיטות, מתוחה ונוקשה.</p>
<p>הבית משתתק. דובי שירד מן הסולם, יושב עכשיו על הספה, מכונס בתוך עצמו, עם הנגן שלו, אך עוקב אחריהם בחשש.</p>
<p>דובי הרגיש, שלא מכבה בכוח תחושות בטן, וכן יודע להקשיב להן, מבין עכשיו הכל. אבא ואמא נטשו את עבודות הפסח, ויצאו לטיול מסתורי וממושך, בגללו. אמא לא מעירה לו, ולא חוקרת, רק מגניבה לעברו מבטים דאוגים, מתבוננת בו במצח חרוש. היא גם קוראת לו עכשיו, &ldquo;בוא, דובילה, תצטרף אלינו לארוחת ערב?&rdquo;</p>
<p>הוא גורר רגליים אל המטבח. ה'דובילה&rsquo; הזה מבהיר לו סופית, שאבא ואמא עלו על הכל. סלע ענק מתיישב לו על הסרעפת, מורכב מהקלה ומחשש, מרווחה ומבושה.</p>
<p>בהתחלה עומדת ביניהם רק דממה. הקטנים ישנים, ויעלי קוראת ספר במיטה שלה, עייפה מעבודות הפסח. הם אוכלים בשתיקה, חביתה וסלט, לחם וגבינה, מחשבות ותהיות.</p>
<p>אשר מספר על משהו ששמע בכולל. שיפי שואלת מי רוצה קפה. דובי רק מנקר מהצלחת, מחכה שיגידו כבר, וזהו, אך לא משער מה מצפה לו. הם מסיימים לאכול ומברכים. שיפי מפנה את הצלחות לכיור, דובי קם לעזור, ומכניס את קופסת הגבינה ושאריות הסלט למקרר. ואז אשר שואל אותו: &ldquo;מי אלו, דובי?&rdquo; ומעמיד את מסך המצלמה ממש מול עיניו.</p>
<p>&ldquo;מממה? מה זה?&rdquo; דובי צונח על הכסא, ידיו נשמטות ברפיון, החיוורון בפניו כה עז, ששיפי חוששת שהוא עומד להתעלף. היא נעמדת מאחוריו, תומכת בגבו, מכינה את עצמה לכל התרחשות.</p>
<p>&ldquo;מי אלו, דובי?&rdquo; אשר חוזר על שאלתו ברוך. שיפי מלטפת את כתפו. דובי שותק ושותק. השפתיים שלו ננשכות חזק, והוא מנסה להתנער מידה.</p>
<p>&ldquo;מה זה?&rdquo; הוא שב ושואל, הקול שלו יציב קצת יותר, &ldquo;למה צילמת אותם, אבא?&rdquo;</p>
<p>אשר מסתכל על שיפי, מהסס. חבל שלא תכננו איך לפתוח בשיחה הזו. היו כל כך נסערים ולחוצים, ורק רצו לאמת איתו את החשד, שעכשיו כבר מאומת לגמרי. מאומת ורובץ כאן במטבח שלהם בכל כובד משקלו.</p>
<p>מה באמת יגידו לו? השאלה הזו הטרידה את שניהם. הם לא רוצים להפחיד אותו יותר, אבל לא נותרה להם ברירה. זו היתה טעות להראות לו את התמונה כך, ללא שיחת גישוש מקדימה.</p>
<p>&ldquo;אמא ראתה את הבחורים האלו אתמול בבוקר כאן באזור&rdquo;.</p>
<p>&ldquo;כאן? באזור? בבוקר?&rdquo; דובי משתנק. &ldquo;הם, הם&hellip; באו באמת! לסמן את נתיב החילזון. נמאס לי&rdquo;. הוא חובט על השולחן בעוצמה, שיפי נרעדת &ldquo;נמאס לי!&rdquo; צועק הילד העדין שלה.</p>
<p>&ldquo;נתיב החילזון? מה זה דובי?&rdquo; אשר חושש לשפיותו של הנער שלו, מי יודע מה עוללו לו. ילדים טובים מבית טוב?</p>
<p>&ldquo;לא חשוב. אני לא מבין למה צילמתם אותם. לאיזה צורך?&rdquo; דובי כועס מאד, &ldquo;אני לא תינוק, אני אתמודד איתם. סתם שלושה ליצנים. וזה הכל. אני בכלל לא צריך להתייחס אליהם&rdquo;.</p>
<p>&ldquo;הראש לא שואל אותך, דובי. וגם הבטן, וגם מצב הרוח והכעס&rdquo;, אומרת שיפי, &ldquo;הם כן מתייחסים&rdquo;.</p>
<p>&ldquo;מה הקשר?&rdquo; אש נדלקת באישוניו של דובי, &ldquo;מה הקשר בכלל? מותר לי לא להרגיש טוב&rdquo;. הוא קם ובורח מן המטבח. נועל את עצמו בחדר האמבטיה.</p>
<p>&ldquo;אוף&rdquo;, שיפי צונחת על הכסא, מנגבת אגלי זעה ממצחה. &ldquo;לא חשבתי שיהיה ככה. קשה&rdquo;.</p>
<p>אשר שותק, תפוס בהרהורים. אולי לא שמע אותה בכלל.</p>
<p>&ldquo;לאט לאט, שיפי, יש לנו &lsquo;בין הזמנים&rsquo; שלם לדובב אותו. הוא גדל הנער, וניגשנו אליו כמו אל ילד קטן. כמו חוקרים משטרתיים. טעינו, אבל טעות שניתנת לתיקון&rdquo;.</p>
<p>שיפי מרגישה שהיא לא יכולה עוד. משהו מתפקע בתוכה. לרגע עולה בה דחף פראי לצעוק כמו דובי, &ldquo;נמאס לי. נמאס&hellip;&rdquo; מאתמול בבוקר, מאז המפגש עם הנערים, היא מרגישה לחץ עצום. דחיפות נוראה, אבודה בסבך היער, לא מוצאת מוצא. המושכות כבר לא בידיה, והידיים שלה ריקות ורועדות, לא מוצאות במה להיאחז. יומיים שהם יותר מדי בשבילה.</p>
<p>ועכשיו אומר לה אשר, שיש להם &lsquo;בין-הזמנים&rsquo; שלם לדובב את דובי. היא צריכה סבלנות. סבלנות שאין בה. היא לא מסוגלת לחכות אפילו שניה. מצידה היתה יושבת עכשיו עם דובי עד אור הבוקר, ולא מניחה לו עד שיספר הכל.</p>
<p>מה זה נתיב החילזון? מה זה הדבר הזה? היא מוכרחה לדעת מה עוללו הנערים הללו. היא חייבת לברר את השמות שלהם, להתקשר לראש הישיבה, למשגיח, להורים של הילדים. לדאוג שהם יענשו, ואולי בכלל יורחקו מהישיבה. וכמובן, לשבת לחזק את דובי, להוכיח לו שיש לו גב. יש לו הורים חזקים, ואף אחד לא יוכל להזיק לו עוד. הם יעמדו על המשמר מעתה. הוא בסך הכל ילדון בן שלוש עשרה וחצי שצריך הגנה.</p>
<p>אשר מתבונן בה בעניין, כאילו רואה כתוביות רצות על מצחה, ומספרות לו על הדחיפות, על חוסר האונים, על הרצון העז להזיז עניינים ומהר. הוא מוכרח לעצור בה מלפעול. &ldquo;שיפי, אנחנו מטפלים בעניין בעדינות. אני מבטיח לך שיהיה בסדר. טעינו עכשיו. בואי נכיר בטעות, ולא נמשיך איתה הלאה. נעצור. נחשוב. נישן לילה ומחר, אי&quot;ה, יום חדש&rdquo;.</p>
<p>נעצור. שיפי חנוקה. נישן לילה. איך אפשר?</p>
<p>היא קופצת את ידיה לאגרופים, עד שציפורניה ננעצות בכף ידה, אבל יודעת שתניח לדובי, לאשר, לעצמה. הם ילכו לישון הלילה, והיא תחבוט מזרונים&hellip; היא לא זקוקה אפילו למחבט או שואב אבק. האנרגיות שהיא כובשת עכשיו באגרופיה, יספיקו לניקיון של כל המזרונים בבית.</p>
<p>אחר כך מתרפים האגרופים, וגם המזרונים מאויישים באוצרותיה היקרים, שנמים עליהם בשלווה. היא מסתערת על הארונות העליונים שבמטבח, ומצחצחת אותם את אור הבוקר.</p>
<p>היא רק חושבת, שחבל שאין כפתור שמכבה אזורים שונים במוח. בחלקו הראשון של הלילה, ממלאות אותה מחשבות דואגות ועמוסות אשמה, ממלא אותה הדחף הנורא הזה לפעול ולעשות, לסדר עניינים. ובמקום זאת, היא כמעט מוציאה את הנשמה לכלי הזכוכית, שופכת את כל רגשותיה על הארונות האומללים. החלק השני של הלילה, מסיע אותה אחורה במנהרת הזמן. לוקח אותה חמש עשרה שנים אחורנית.</p>
<p>בתקופה האחרונה היא מרגישה כמו קשישה, ששוקעת בזיכרונות ילדות. היא מזכירה לעצמה, שהטלטלה שחוותה בפטירתה של שבי, והקרקע הרועדת של דובי, שנשמטת תחתיה, הם אלו שמעלים את הזיכרונות מהמעמקים.</p>
<p>גם אז כמו היום, ערב פסח. היא היתה כלה טרייה-טרייה. יומיים קודם היה הוורט שלה, וליומיים שלאחר מכן תוכננו האירוסין. האושר עלה על גדותיו וצף מעל שלוליות האקונומיקה. קרצף את החלונות והפנלים, בדיוק כמו שאמא אוהבת. אבל אז התנפץ הכל. היא זוכרת את הרגע בו נשמע הפיצוץ, חושך ירד על הבית, ערפל נכנס מהחלונות המצוחצחים. תקרה התמוטטה על ראשם, ואפי נכנסה למיטה ולא יצאה ממנה.</p>
<p>ביומיים הראשונים זה היה נסבל. החליטו לדחות את האירוסין של שיפי בעוד שלושה ימים, אפילו שזה כבר היה די קרוב לפסח, והרבה יותר מסובך. רצו לתת לאפי להתאושש, וזה היה מובן לגמרי.</p>
<p>אבל אפי לא התאוששה. חמישה ימים היתה במיטה. חמישה ימים כמעט לא יצאה מהחדר, ושיפי היתה נדיבה ונתנה לה את הזמן, אבל לא את כולו. מבחינתה, הגיע הזמן להתאושש. בערב יחגגו את האירוסין, שנדחו רק בשביל אפי. אפי מוכרחה לקום, וגם אם לא לשמוח, לפחות להיות נוכחת בשמחה שלה.</p>
<p>אבל אפי לא הראתה שום נכונות לעשות זאת. היא נשארה במיטה, כשכולם יצאו לחגוג באולם של בית הכנסת. נשארה שם הרבה ימים והרבה שבועות אחר כך.</p>
<p>והתקופה היפה הזו, שבין האירוסין לחתונה, היתה מעורבבת באושר ויגון, ציפיה עם כאב, כעס עם חלום. שיפי ניסתה הכל. היא דיברה על ליבה של אפי, ניחמה ועודדה, קנתה והפתיעה. אמא ביקשה ממנה להרפות, ציפי ביקשה שתניח לאפי. אבל שיפי לא יכלה לראות את אפי שוקעת ככה, בעוד היא מתכוננת בהתרגשות לחייה החדשים. היא לא הצליחה לשאת את העצב, שנח בחוצפה לצד האושר שלה. היא עשתה הכל בשביל לסלק אותו מהחדר שלה, להותיר בו רק את האושר.</p>
<p>ולא הצליחה. אפי של אז, כמו דובי של היום, שמטו תחתיה קרקע יציבה ובטוחה. ובסופו של עניין, היתה זו שבי, שוב שבי, שבאה והוציאה את אפי מהמיטה, ונתנה לאושר של שיפי לתפוס יותר מקום.</p>
<p>העיקר שבחתונה שלה, הן רקדו שלושתן יחד. בחיוכים גדולים ובעיניים נוצצות באמצע המעגל, לקול מחיאות הכפיים. אוהבות ומאושרות באמת, מרחפות טפח מעל הקרקע.</p>
<p>פרק 41 - מושלמת</p>
<p>אפי:</p>
<p>שירי לא הגיעה אליי כבר שלושה שבועות. אולי זה סימן טוב, אולי- פחות טוב, ואולי זה רק מפני שהיא העתק של אמא שלה&hellip; גם לשבי היו תקופות בהן היתה נעלמת פתאום.</p>
<p>בעיני כולן היתה שבי מושלמת, כל יכולה כמעט. גם בעיניי. רק לא בעיני עצמה. לקח לי זמן לקלוט, מה קורה עם שבי, והפעם הראשונה שהכתה בי, התנפצה בפני, והותירה אותי המומה. זה היה ביריד הגדול של א&rsquo; סמינר, כשחגגנו שנה לחברות שלנו.</p>
<p>שבי ואני נבחרנו לאמן את המקהלה. כלומר, שבי נבחרה והתעקשה לראות אותי לצידה. היא לא ויתרה לי, וטענה שבלעדיי היא לא תקח את התפקיד. וכך הטילה עליי את מלוא האחריות.</p>
<p>בחשש עצום הסתפחתי לשבי, חצויה ומבוהלת. מצד אחד כמהתי למקום הצדדי, השקט, חסר המחויבות שלי. אך היה גם צד שני, והוא קרץ אליי באלפי אורותיו הנוצצים, קורא לי אל הבמה, אל התשואות ואל ההערצה. צד שלא ידעתי שקיים בי.</p>
<p>המקהלה של שבי ושלי היתה סיפור של הצלחה. כל חייה של שבי היו סיפור של הצלחה. וביחד, כנראה בכל זאת תרמתי לה יותר ממשהו. היינו שילוב מנצח.</p>
<p>שבי היתה אחראית על הכל. על בחירת השירים, על התנועות, על העמדת הבנות, על השלטת הסדר, על שילוב נפלא בין קול ראשון לשני ועל אימון מושלם של הסולניות. היא הקפידה לתת לי הרגשה שזו אני, לא פחות ממנה, המוכשרת והיצירתית. לאט לאט באמת נעשיתי מסוגלת. קולי השקט הלך וקיבל תעצומות.</p>
<p>אך יותר מכל, ידעתי שיש לי תפקיד אחר. מכריע. הייתי המרגיעה של שבי. ככל שהתקרב היריד הגדול, נעשתה שבי עצבנית ולחוצה, ואני השתדלתי להרגיע, להנמיך להבות, להבטיח שיהיה בסדר. יומיים לפני האירוע היא נעלמה, לא ענתה לטלפונים והסתגרה בחדרה. אמה אמרה, שהיא לא מרגישה טוב, וכדאי לתת לה לנוח. הייתי עקשנית, שבי לימדה אותי את זה בשנת החברות שלנו. לא נתתי לה להיעלם.</p>
<p>&ldquo;אני חולה&rdquo;, לחשה לי שבי מהמיטה, כשהופעתי אצלה בלי להודיע, &ldquo;את מאמינה?&rdquo;</p>
<p>&ldquo;ומה יהיה עם המקהלה?&rdquo; נלחצתי מאד, בלי שבי אין כלום. לא יתכן שהכל עומד ליפול עליי.</p>
<p>שבי התאמצה לחייך, אך יצא לה משהו שדומה יותר לעווית של בכי. &ldquo;אני חייבת לנוח. גם אמא שלי חושבת ככה. לקחתי אקמול, אבל לא יורד החום, והראש שלי כמו תופים אינדיאנים&rdquo;.</p>
<p>&ldquo;שבי&rdquo;, לא הצלחתי לרחם עליה, ולא להבין כלום, &ldquo;מחר בבוקר חזרות אחרונות, מה עושים?&rdquo;</p>
<p>&ldquo;את תסתדרי, את תצליחי, אפי&rdquo;, היא לחשה, עוצמת עיניים, מעלה את השמיכה עד לאף, מנסה לברוח. לא נתתי לה, לא יכולתי.</p>
<p>&ldquo;את לא עושה את זה!!!&rdquo; הרמתי את קולי, שלמד להיות חזק. &ldquo;את לוקחת עוד אקמול וקמה!!!&rdquo;</p>
<p>&ldquo;אני לא יכולה&rdquo;, משהו מוזר קורה כאן, משהו שאני לא מסוגלת להבין. העיניים של שבי מטפטפות, והמעיין הולך ומתגבר, צובר תאוצה, מאבד שליטה.</p>
<p>&ldquo;למה את בוכה?&rdquo; אני מנסה להבין ולא מצליחה. שבי לא נראית מסכנה בגלל החום והכאבים.</p>
<p>&ldquo;אני&hellip; &quot; שבי לא מצליחה להסביר את עצמה, והבכי הופך ליפחות קולניות, עיניה מלאות חרדה. &ldquo;עדיף שאני לא אבוא, אפי, את תצליחי יותר טוב בלעדיי&rdquo;.</p>
<p>&ldquo;את לא נורמלית&rdquo;, אני צועקת בלי לחשוב. משהו כאן לגמרי השתבש.</p>
<p>&ldquo;נכון&rdquo;, מודה שבי. &ldquo;אני לא מסוגלת להיכשל, אפי, והבנות לא מספיק מאומנות ו&hellip; אני חלשה נורא ואין לי כוח&rdquo;.</p>
<p>&ldquo;את לא תכשלי&rdquo;, אני מקרבת את הכסא קרוב למיטה של שבי, לא פוחדת להידבק. הרי אם שבי לא מגיעה ליריד, גם אני מכריזה על שביתה. &ldquo;התאמנו המון, והבנות ממושמעות ושרות נהדר. אנחנו נצליח&rdquo;.</p>
<p>&ldquo;ואם לא?&rdquo; הבעתה עדיין ממלאת את אישוניה של שבי.</p>
<p>&ldquo;ואם לא? אז לא! ואם יהיה פישול קטן? ואם מישהי תזייף או תשכח את התנועות, אז מה?&rdquo;</p>
<p>&ldquo;לא!!! חס וחלילה, תגידי חס וחלילה, אל תפתחי פה&rdquo;.</p>
<p>הפחד שלה נראה לי מעבר לכל פרופורציה. אף פעם לא ראיתי את שבי נסערת כל כך, אבודה, לא שולטת.</p>
<p>המקהלה היתה בסוף מוצלחת מאד. תשואות נלהבות, מחיאות כפיים סוערות במיוחד, עיניה של אמא זהרו. גם דודה שורי הגיעה, ושמחה איתי. אפילו שיפי פרגנה לי מאד, כי המחול שהיא אמנה עם הדסה שרעבי, החברה החדשה שלה, היה מוצלח לא פחות.</p>
<p>הייתי מרוצה מאד, אבל שבי חיכתה לי בחוץ חמוצה.</p>
<p>&ldquo;היה נהדר, שבי&rdquo;, זהרתי. הפעם הראשונה באור הזרקורים היתה משכרת.</p>
<p>&ldquo;ממש&rdquo;, שבי עיקמה אף, &ldquo;לא ראית שטובלה שכחה את תנועת הסיום, ועשתה אותה בסוף אחרי כולם, ועפרה זייפה בקול ב&rsquo;, נורא&rdquo;.</p>
<p>&ldquo;בכלל לא שמו לב לזה&rdquo;, הייתי המומה. &ldquo;הכל היה כל כך מוצלח, למה להיתפס לזוטות, שבי, לא מתאים לך&rdquo;.</p>
<p>&ldquo;אני שמתי לב, וזה מספיק כדי להעציב אותי&rdquo;. שבי עצובה באמת.</p>
<p>לוקח לי עוד קצת זמן לקלוט, מה קורה עם שבי. שבי מוכרחה להצליח באופן הכי מושלם שיש. מוכרחה. ואם לא? זו קטסטרופה. זה אסון, שהיא לא יכולה לתת לו לקרות. ואז היא בורחת ונעלמת, מעדיפה לא להיות בכלל.</p>
<p>כי אם משהו משתבש, אז עדיף שהוא לא יהיה. שבי חייבת להיראות הכי טוב, הכי מוצלח, הכי שווה. והכי זה אומר מאה ואחד אחוזים, חלילה לא תשעים ותשע&hellip;</p>
<p>בתחילה ניסיתי לדבר על ליבה, להסביר לה כמה זה לא הגיוני. ניסיתי ללמד אותה להנות ממה שיש, להעריך את ההצלחות הקטנות, ולוותר על כל הקצוות הקטנים והזניחים. שבי הבינה והסכימה, אך לא היתה מסוגלת להשתנות.</p>
<p>הכל או כלום, זו היתה סיסמת חייה, ובעצם, הסיסמא שהרסה את חייה. ואולי לא רק את חייה.</p>
<hr>
<p>&ldquo;איזו אורחת חשובה&rdquo;, אפי מקבלת את פניה של שירי בחיוך רחב, כמו הדלת, שפתחה לה.</p>
<p>&ldquo;אני&hellip; הרבה זמן לא באתי כי&hellip;&rdquo; גבה של שירי שחוח, משא עצום רובץ עליו.</p>
<p>&ldquo;העיקר שעכשיו באת, שירי, חיכיתי לך&rdquo;, אפי מזמינה אותה פנימה.</p>
<p>&ldquo;אני איומה&rdquo;, שירי לואטת. &ldquo;אני פשוט מדי עסוקה. אני לא בסדר&rdquo;.</p>
<p>&ldquo;זה גרוע להיות עסוקה?&rdquo;</p>
<p>&ldquo;במקרה שלי כן&rdquo;.</p>
<p>שירי מרגישה איך האשמה הולכת ותופחת בתוך השקים שעל גבה, מוחצת אותה.</p>
<p>&ldquo;יש לי את קבוצת התמיכה החדשה, שאני נורא נהנית בה ומחכה לה, ויש לי מורות לתגבור באנגלית, במתמטיקה ובדקדוק. ובכלל היה פסח, את יודעת שעשינו פסח בבית? הגיעה עוזרת, אבל את רוב העבודה עשינו לבד. הכשרתי ביחד עם אבא את המטבח, והיה כל כך נחמד, שזה לא נורמלי&rdquo;.</p>
<p>אפי מהנהנת בהבנה.</p>
<p>&ldquo;לא נורמלי לחזור ככה לחיים אחרי חצי שנה. ללכת בחול המועד עם הבנות דודות לפארק ולהנות. ועכשיו לקבוע עם חברות ללמוד למבחנים, ולהשתתף בפעילות חברתית. להכין עם תמי תוכנית, ולשקוע לגמרי בכל השטויות של העולם הזה. להגדיל את החלקים השמחים על חשבון הגעגוע והעצב. ואמא&hellip; זה לא אמור לקרות בכלל&rdquo;.</p>
<p>אפי מוזגת לשירי מים. הקריעה של שירי, קורעת גם אותה. גם היא נסעה בחול המועד למשך יומיים לצפת, עם חברות. גם היא חזרה לחיים, שוכחת את שבי מאחור. אפילו הזכרונות צפים רק לעיתים רחוקות, לא כמו בחודשים הראשונים.</p>
<p>אבל מה תאמר לשירי, שכך דרכו של העולם? שכך הם החיים המשונים שלנו, חזקים יותר מאתנו, מותירים אותנו שדודים בשדה הקרב?</p>
<p>&ldquo;כבר הרבה זמן לא כתבתי במחברת הזכרונות של אמא. אתמול נועהלה הזכירה לי, וממש נבהלתי, שככה שכחתי. וגם אלייך לא באתי כל התקופה הזו, אפילו שאמא ביקשה שנהיה בקשר. ככה אני בוגדת בה&rdquo;.</p>
<p>הכאב מציף את עיניה של שירי, חונק את גרונה.</p>
<p>&ldquo;והכי הכי גרוע ש&hellip; לאמא היה כל כך חשוב, שלא ידעו על לקות הלמידה שלי, ועכשיו כן יודעים&rdquo;, שירי מברכת ולוגמת מהמים. &ldquo;היא רצתה שרק את תדעי, ותמשיכי איתי את העבודה, שהיא לא יכולה כבר לעשות. ואנחנו לא עשינו את זה. אני&hellip; לא תאמיני&hellip; אני סיפרתי למורה לדקדוק, שלא הבינה למה שגיאות הכתיב האלו בגיל שלי&rdquo;.</p>
<p>שירי קמה מהכורסא, מסתובבת בחדר במעגלים.</p>
<p>&ldquo;המורה לדקדוק הסבירה לי, שכדאי לי לעבור אבחון ולקבל הקלות. שיהיה לי הרבה יותר קל בלימודים כך. אולי אקבל הארכת זמן במבחנים, וירשו לי להשתמש במילונית באנגלית. אולי חלק מהמבחנים אוכל לעשות בעל פה. ובכלל אם המורות ידעו, אז יהיה לי הרבה יותר קל בשיעורים. היא שכנעה אותי&hellip; ובקשה את האבחונים, ואני&hellip; הבאתי לה, ואפילו העזתי לשמוח, לשמוח! והעזתי לקבוע זמן לאבחון עדכני בשביל ההקלות. את מבינה, אפי? אמא בחיים לא היתה מוכנה לזה. בחיים. היא היתה אומרת, שאני מסוגלת לבד, ואף אחד לא צריך לדעת&rdquo;.</p>
<p>מה שנכון-נכון. אפי מהנהנת בלי משים. שבי לא הסכימה להקלות, לא לעצמה ולא לשירי. שבי רצתה מושלם. יפה. חלק, ללא פינות אפרוריות ומלוכלכות. כמה שנים אפי ניסתה לשנות אותה, להעמיד אותה על טעותה. כמה התווכחו, טענו ומשכו, עד שאפי התייאשה, וניסתה להשלים עם הפרפקציוניזם הקיצוני של שבי. שבי חברה נהדרת ויש לה המון מעלות, אז היא תהיה נאמנה, ותתעלם מהחיסרון הכל כך מציק.</p>
<p>על אף שאפי היתה הפוכה ממנה לגמרי. אפי זורמת, משלימה עם מה שיש, מעלימה עין, מעגלת פינות ומחפפת איפה שאפשר. למרות הכל, הן למדו לקבל זו את זו, להחליק על פני מהמורות, לדלג על מכשולים, לתת מרחב.</p>
<p>אחרי כמה שנות חברות, התחילה אפי להבין מה היא נותנת לשבי. שבי זקוקה לרוגע שלה, לשקט, לזרימה. שבי מחפשת בה את ההשלמה עם החסר, את עיגול הפינות, את האפור. היא נרגעת לידה, שומטת את הראש לאחור, ומרפה מעט- מעט מן המרוץ אל השלמות. ליד אפי, היא הרשתה לעצמה לפעמים, להיות שבי ללא המסכות הנוצצות.</p>
<p>ועכשיו אור נדלק בראשה של אפי, ומאיר פינות חשוכות בתוך מוחה. שבי, יותר מכולם, מכירה את החפיפניקיות שלה, ויודעת עד כמה היא סולדת ממסכות. יודעת כמה היא בזה להשקעה בניראות החיצונית, ובכל זאת בחרה בה, הפקידה בידיה את שירי. סמכה עליה שתמשיך לייצג אותה כאן בעולם הזה, הלא מושלם, בצורה הטובה ביותר. שבי כנראה הבינה, שאפי לא תמשיך את ההצגה, אז אולי, אולי זה היה רצונה האחרון, רגע לפני שעברה לעולם האמת?</p>
<p>&ldquo;מה אומר אבא שלך?&rdquo; אפי מנסה לזרוק מעליה את הכדור למגרש הטבעי שלו.</p>
<p>&ldquo;לא עשיתי כלום על דעת עצמי&rdquo;, שירי עונה, וממשיכה לנעוץ את מרפקיה באדן החלון, מבטה נעוץ בנקודה עלומה ברחוב המחשיך. &ldquo;אבא חושב שככה צריך לעשות, אבל הלוואי וידעתי מה אמא&hellip;&rdquo;</p>
<p>&ldquo;אין לנו דרך לדעת, שירי, רק ברור ששם למעלה הכל נראה אחרת, ואמא הכי רוצה שתהיי יהודיה כשרה, ותעבדי את ה&rsquo; בשמחה, נכון?&rdquo;</p>
<p>&ldquo;כנראה&rdquo;.</p>
<p>&ldquo;למה סיפרת שירי? למה את עושה אבחון? למה הבאת את האבחונים הקודמים שלך?&rdquo;</p>
<p>&ldquo;כי&hellip;&rdquo; שירי מסתובבת מהחלון בבת אחת, פניה בוערות, אישוניה יורים זעם ואש. &ldquo;כי נחנקתי. כי לא יכולתי להמשיך ככה, בלי לקבל עזרה ואויר. כמה זמן אפשר לחיות עם הראש בתוך המים בלי לנשום?&rdquo;</p>
<p>&ldquo;אז את לא בוגדת באמא, שירי, להפך את עושה את רצונה&rdquo;.</p>
<p>&ldquo;את בטוחה?&rdquo; מבטה כל כך מקווה.</p>
<p>&ldquo;איזו אמא רוצה, שהבת שלה לא תנשום בתוך המים? איזו אמא לא רוצה את הכי טוב עבור בתה?&rdquo;</p>
<p>שירי צונחת על הכורסא, נושמת עמוק, מנסה לכבות את הבערה.</p>
<p>&ldquo;מפחיד איך שאני כועסת על זה. לא יודעת על מי אני כועסת, או אולי מפחדת לדעת&rdquo;.</p>
<p>שתיקה עומדת ביניהן, ופחד עמום. מפחיד לכעוס על אמא, מפחיד פי מאה לכעוס על אמא אהובה, שהתכוונה רק לטובה. מפחיד פי מליון לכעוס על אמא שנפטרה, וכבר אי אפשר להתפייס ולהתרצות.</p>
<p>פרק 42 - קרע שלא מתאחה</p>
<p>פנינה, תשס&quot;ב</p>
<p>שוב בלומי, שוב הצעה לשיפי. הערב הוא מסוג הערבים שבהם אין לי כוח לכלום. מתחשק לי רק לעצום עיניים, ולפקוח אותן כששיפי ואפי תהיינה נשואות. שתיהן.</p>
<p>&ldquo;אני לא שומעת שידוכים לשיפי עכשיו&rdquo;, אני עונה בקוצר רוח מאד מופגן. &ldquo;ואל תתקשרי אליי שוב בעניין הזה, טוב, בלומי?&rdquo;</p>
<p>בלומי לא נבהלת ממני כמעט אף פעם, ויש לה סבלנות.</p>
<p>&ldquo;אין שום סיבה לדחות את השידוך הזה, שידוך מעולה, שמתאים בול לשיפי. אז מה אם אפי נולדה שלוש דקות לפניה&rdquo;.</p>
<p>&ldquo;ארבע דקות&rdquo;, אני מדייקת בטיפשות, &ldquo;היא הבכורה, ואנחנו שומעים קודם לה&rdquo;.</p>
<p>&ldquo;החלטה מטופשת&rdquo;, בלומי כועסת, &ldquo;מטופשת לגמרי. שומעים למי שמגיע קודם, לא דוחים הצעות מצוינות בגלל עקרונות חסרי פשר&rdquo;.</p>
<p>&ldquo;זו ההחלטה שלנו, והיא לא חסרת פשר&rdquo;, אני עונה בעייפות. אין לי כוח לויכוחים האלו. אין לי כוח לטלפונים. שלוש פעמים בשבוע הצעות לשיפי. גם לאפי מציעים, אבל הזרם הרבה יותר דליל. אפי בחורה מצוינת, מצליחה, נעימת שיחה, חברותית ואהובה, אבל&hellip; הרבה פחות נוצצת משיפי, הרבה פחות קולנית ומוחצנת. אנשים סימנו את שיפי בתווית המוצלחת. אנחנו נחושים, שאפי הגדולה תצא ראשונה לשידוכים.</p>
<p>&ldquo;להתראות בלומי&rdquo;. אני רוצה כבר לסיים.</p>
<p>&ldquo;בינתיים&rdquo;, היא מתרה, &ldquo;מחר אתקשר שוב, אשמח לשמוע ששינית את דעתך&rdquo;.</p>
<p>&ldquo;אולי אם את תשני את דעתך&rdquo;, כאב ותסכול מתערבלים במילותיי, &ldquo;אם את ושורי תשלימו ביניכן, אסכים לוותר על העיקרון המקודש שלי&rdquo;.</p>
<p>דממה משתררת בקו. אני המומה מעצמי. הפרתי עכשיו חוזה ביני לבין בלומי, דרכתי לה על פצע כואב ומדמם. כבר לפני שנים הבטחתי לה, שאפסיק להכאיב לה בעניין שורי, והשתדלתי לבלוע את התסכול, ולהמשיך לתמרן בין הדודות היריבות.</p>
<p>זו אשמת העייפות, אני מצטדקת לתוך עצמי. אשמת בלומי, שלוחצת עליי, אשמת הבנות הנחמדות שלי, שלא מצליחות להשלים עם הקרע, ולא מבינות, כמה שנים אפשר לריב ולכעוס?</p>
<p>&ldquo;סליחה בלומי, זו היתה פליטת פה מיותרת&rdquo;.</p>
<p>&ldquo;בהחלט מיותרת, ומקוה שזו תהיה הפעם האחרונה&rdquo;, בלומי מנתקת בלי לומר שלום. מנתקת! צליל כעוס צווח לתוך אוזני הבוערת מבהלה.</p>
<p>עכשיו נגמר לי הערב סופית, אפילו קפה אין לי כוח להכין, רק לשבת באפיסת כוחות ולהיזכר. זה היה לפני בערך שש שנים. ציפי היתה בכיתה ח&rsquo;, התאומות ב-ז&rsquo; ורייזי ב-ה&rsquo;. ערב אחד עברתי ליד חדרן. הן היו מאורגנות כבר לשינה, במיטותיהן, משתפות זו את זו בסיפורים וחוויות. ואז שמעתי את שיפי נואמת בפאתוס, כמו תמיד, וכולן מאזינות לה. גם אני.</p>
<p>נשענתי על קיר המסדרון, נזהרת שלא יבחינו בצלליתי. בתחילה חייכתי, חיוך רחב, שהלך והצטמק עד שגווע. שיפי סיפרה על האחיות שרבו, עד כדי כך רבו, שהקשר ביניהן ניתק, והן לא החליפו מילה זו עם זו שנים רבות.</p>
<p>&ldquo;והנה&rdquo;, שיפי הכריזה בדרמטיות, קולה הולך ונוסק, &ldquo;הגיע היום, שאחת האחיות חלתה את חולייה האחרון, ועמדה למות. היא ביקשה לקרוא לאחותה, וכולם מסביב החלו לשמוח. עכשיו האחיות יתפייסו סוף סוף, לאחר שנים של מריבה קשה. כשהאחות הגיעה, הזקנה החולה כבר ממש גססה. בכוחות אחרונים היא סימנה לאחותה להתקרב אליה קרוב קרוב&rdquo;.</p>
<p>דממה שוררת בחדר. עכשיו הקול של שיפי לוחש במנגינה, &ldquo;האחות התקרבה נרגשת. כל האנשים בחדר עצרו את נשמתם, הנה עכשיו היא תלחש לה סליחה. אבל&hellip;. הזקנה נשכה אותה נשיכה חזקה באוזן. חיוך עלה על פניה כשאמרה: עכשיו אוכל למות בשלווה&rdquo;.</p>
<p>הרגליים שלי מתחילות לרעוד. דממה עולה מן החדר, ואז קוראת רייזי במחאה, &ldquo;איזה סיפור נוראי, זה לא אמיתי&rdquo;.</p>
<p>&ldquo;סיפור של מידות מושחתות, הוא באמת נשמע כמו המצאה&rdquo;. מאשרת ציפי.</p>
<p>&ldquo;הוא לא&rdquo;, מוחה שיפי, &ldquo;המורה סיפרה לנו את זה בשיעור יהדות, ואמרה שהוא מובא בשם החיד&quot;א, נכון אפי?&rdquo;</p>
<p>&ldquo;נכון&rdquo;, אפי מאשרת ועצב בקולה. &ldquo;זה נכון גם במציאות, מריבה כזו&rdquo;.</p>
<p>הן שותקות. הן מודעות ומבינות. כל המשפחה, כולל הצאצאים הצעירים יודעים על הקרע.</p>
<p>אבל הבנות שלי לא שותקות פתאום.</p>
<p>&ldquo;חייבים לעשות משהו&rdquo;, מכריזה שיפי.</p>
<p>&ldquo;איזה משהו?&rdquo; רייזי מקשה.</p>
<p>&ldquo;לנסות לעשות &lsquo;שולם&rsquo; בין בלומי לשורי&rdquo;, אפי מתרגמת את כוונתה של שיפי.</p>
<p>&ldquo;אי אפשר&rdquo;, אומרת ציפי בבגרות.</p>
<p>&ldquo;למה את מייאשת?&rdquo; שיפי מתעצבנת.</p>
<p>&ldquo;לא מייאשת. מבינה שככה זה. אנחנו לא הכי חכמות בעולם, כנראה שאחרים ניסו כבר לפנינו, ולא הצליחו&rdquo;.</p>
<p>אוהו, כמה ניסו, אני מהנהנת בעצב. כמה ניסו ונכשלו. כמה ניסו ונפצעו. כולם התייאשו, רק אני הפתייה, המשכתי כל פעם מחדש, עד שלפני כמה שנים, התחייבתי לנעול את השלום בכספת, אחרת ינותק הקשר גם איתי, משני הצדדים היריבים, ואצא נפסדת יותר מכולם.</p>
<p>&ldquo;אולי אני ושיפי נצליח ביחד&rdquo;, מהססת אפי, ומרחיבה לי את הלב בנאמנות שלה לשיפי, בשיתוף הפעולה ביניהן. להן זה לא יקרה, אולי, יש שכר לעמלי הרב.</p>
<p>אבל, הפחד הולם בי כתמיד. שורי ובלומי היה חברות טובות מאד בגיל של שיפי ואפי, רק בגיל תשע עשרה &lsquo;זה&rsquo; קרה.</p>
<p>&ldquo;יש לי רעיון&rdquo;, אני שומעת את שיפי קופצת מהמיטה אל הרצפה בבום מהדהד. &ldquo;עוד מעט החלאקה של איציק, אנחנו נגיד לשורי שהתור שלה לבוא, וגם לבלומי נגיד אותו דבר, ואז שתיהן יבואו ואז&hellip;.&rdquo;</p>
<p>&ldquo;נעשה כמו אהרון הכהן&rdquo;, אפי משלימה אותה, נדבקת בהתלהבותה.</p>
<p>&ldquo;בדיוק&rdquo;, צוהלת שיפי, &ldquo;נגיד לשורי שבלומי רוצה כבר לגמור עם המריבה, וככה נגיד גם לבלומי, ואז הם ישלימו, ותהיה כאן סוף סוף מסיבת חלאקה שכולם יוכלו להשתתף&rdquo;.</p>
<p>אני נצמדת לקיר, הלומה, מנסה לדמיין איך זה יהיה, ולא מצליחה. זו תכנית מפחידה. תרחישים שחורים של זעם וצעקות נשפכים על ראשי. הדודות לא יסלחו לי על התרגיל. אני התחייבתי להן, לכל אחת בנפרד כמובן. אני חייבת לעצור את הבנות, אך לא מסוגלת, כל כך רוצה שהמשפחה תתאחד כבר. כל כך.</p>
<p>בברית של דודי היה התור של בלומי. בבת מצווה של אפי ושיפי היה התור של שורי. ככה זה מתנהל אצלנו במשפחה, תור לשורי ותור לבלומי. וצריך להחזיק ראש של מי התור כעת, ומי היה באירוע הקודם, כי אסור להתבלבל, וממש בלתי אפשרי שהן תפגשנה. ועכשיו מתכננות הבנות הנהדרות שלי להפגיש ביניהן, ואני שותקת. וממשיכה לשתוק, אפילו שהפחד דוחף אותי לפעול.</p>
<p>רק על זה לא חשבתי, שהדודות שלי פיתחו רגישות יתר, וחיישנים מחודדים. הן פשוט הריחו, שמשהו מתבשל מאחורי גבן. אולי הקול של שיפי היה דרמטי יתר על המידה, בעת שהזמינה את בלומי? אולי אפי היססה וגמגמה בשיחה שלה עם שורי?</p>
<p>כך או כך, קיבלתי טלפונים משתיהן. הן דרשו לדעת, מה זוממות התאומות היצירתיות והקונדסיות שלי. ואני נאלצתי להודות. הן זעמו, וכעונש על התכנית היפה והאצילית של בנותיי, שתיהן לא הגיעו להשתתף במסיבת החלאקה של איציק שלנו.</p>
<p>כעס שלט במערכת היחסים שלנו הרבה אחרי החלאקה, וחוסר אמון נלווה אליו. אבל אט אט ניצחה האהבה. הדודות שלי אוהבות אותי יותר מדי בשביל ליצור נתק נוסף, על זה הקיים בינהן. לאורך השנים, ועכשיו ביתר חדות, הרגשתי, שאני עומדת בטבורו של שדה קרב. שני לוחמים עזי נפש עומדים בשתי חזיתות, ונלחמים עליי. על ליבי.</p>
<p>ועכשיו שוב כשלתי בלשוני. שוב בלומי כועסת. האם האהבה תנצח, ואצליח לפייס אותה שוב?</p>
<hr>
<p>בלומי לא התקשרה למחרת, לשמוע אם שיניתי את דעתי, ולא התקשרה בכלל. כשהתקשרתי אני לנסות להתנצל, ענו לי בעלה או ילדיה, שהיא לא יכולה לגשת. בלומי כעסה מאד, ואני לא יכולתי לשאת את הכעס הזה.</p>
<p>היו טלפונים אחרים, ואז הגיע סוף סוף שידוך מצוין לאפי. כלומר, חשבנו שהוא שידוך מצוין. בחור מתמיד מאד, ירא שמיים באופן מיוחד, עדין וחכם, בדיוק לאפי שלנו. אפי התארסה, והיתה כלה מאושרת מאד. מתנות ואהבה הורעפו עליה בנדיבות יוצאת דופן. ואני התחלתי לחשוש מההשוואות הבלתי נמנעות שתגענה, בשעה ששיפי תתארס. נראה היה שאפי נכנסה למשפחה נדירה וחמה, שאהבה והעריצה מאד את הכלה המיוחדת שלהם. זה היה פיצוי הולם על שנים של עמידה בצל. הייתי כל כך מאושרת בשבילה.</p>
<p>אחריה, תוך חודש, עלה השידוך שהציעו מזמן לשיפי, והתעכב רק כי לא רצינו לעקוף את אפי. ביום בו שיפי עמדה לסגור ווארט, ושלושתנו שוטטנו בחדווה בין חנויות הבגדים, והעמסנו שקיות באושר, קרה הבלתי אפשרי.</p>
<p>מידע מחריד הגיע אלינו על החתן כליל המעלות של אפי. מידע שלא יאמן. שמטנו את השקיות, נטשנו את השמלות, המצעים והמגבות, ופתחנו במרתון בירורים מבוהל מאד.</p>
<p>ניסינו להפריך את המידע המפליל, שדיבר על אי יציבות נפשית, על מצב שעדיין לא מאוזן, על אשפוז ממושך במחלקה סגורה. ניסינו לנער מאתנו את השמועה הרעה ה


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="אנחנו-ידענו-שתהיה-מלחמה-ודיווחנו-על-כך-לדרג-המדיני">&ldquo;&lsquo;אנחנו ידענו שתהיה מלחמה ודיווחנו על כך לדרג המדיני&rsquo;&rdquo;</h3>
<p><img src="https://images.maariv.co.il/image/upload/f_auto,fl_lossy/c_fill,g_faces:center,h_630,w_1200/543758" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<h3 id="קוראים-לי-נורי-פואד-אליאס-נאסח-בן-סלים-חלאסצי">&ldquo;קוראים לי נורי פואד אליאס נאסח בן סלים חלאסצ'י&rdquo;</h3>
<p><img src="https://images.haarets.co.il/image/fetch/x_0,y_288,w_1365,h_796,c_crop/q_auto,h_698,w_1200,c_fill,f_auto/fl_lossy.any_format.preserve_transparency.progressive:none/https://www.haaretz.co.il/polopoly_fs/1.8002136!/image/1152236869.jpg" alt="img">
ברומאן &ldquo;נער האופניים&rdquo; (עם עובד, 2019) מתאר הסופר אלי עמיר את קליטתו האישית כנער בירושלים של שנות החמישים של המאה שעברה. בד בבד הוא מקים בו יד זיכרון לקהילה הבבלית, לחוויית הקליטה הקשה, לירושלים של שנות החמישים, בעיקר ירושלים של הרחובות הסובבים אותנו, ולמנהיגי המדינה הצעירה. בן גוריון הוא גיבור התקופה וגיבור הרקע של הספר, ולצדו הדמויות המרכזיות של אותה עת, ביניהן יצחק בן צבי, שאלי עמיר מזכיר לנו בספרו ששינה את שמו משימשלביץ. אקדיש את דברי לתופעה הכללית של השם, שינויו, המתח בין הכלל לפרט המשתקף בה, וכמובן הסיפור הפרטי של גיבור &ldquo;נער האופניים&rdquo; נורי־אלי.


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="heading">&quot;&rdquo;</h3>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<h3 id="קופסה-שחורה-בתו-של-עמוס-עוז-מדברת-על-החיים-בלעדיו-והחשש-למדינה">&ldquo;קופסה שחורה: בתו של עמוס עוז מדברת על החיים בלעדיו והחשש למדינה&rdquo;</h3>
<p><img src="https://images.maariv.co.il/image/upload/f_auto,fl_lossy/c_fill,g_faces:center,h_630,w_1200/527158" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>




<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block"
     data-ad-format="autorelaxed"
     data-ad-client="ca-pub-2730293094729387"
     data-ad-slot="5171471751"></ins>
<script>
     (adsbygoogle = window.adsbygoogle || []).push({});
</script>



						
						
						
                    </div>
                    
                    
                    <div class="after-post-tags">


		
                    
                    </div>
                    
                    




                </div>
                
            </div>
        </div>
        
        
    </div>


            </div>
<div class="jumbotron fortags">
	<div class="d-md-flex h-100">
		<div class="col-md-4 transpdark align-self-center text-center h-100">
			<div class="d-md-flex align-items-center justify-content-center h-100">
				<h2 class="d-md-block d-none align-self-center py-1 font-weight-light">Explore <span class="d-none d-md-inline">→</span></h2>
			</div>
		</div>


	</div>
</div>

<footer class="footer">
    <div class="container">
        <div class="row">
            <div class="col-md-6 col-sm-6 text-center text-lg-left">
               m donation charity &copy; Copyright 
            </div>
        </div>
    </div>
</footer>


        </div>


<script src="https://code.jquery.com/jquery-3.4.1.min.js"></script>
<script async src='https://cse.google.com/cse.js?cx=partner-pub-2730293094729387:il1mttxczf9'></script>
<script src="https://cdnjs.cloudflare.com/ajax/libs/popper.js/1.14.6/umd/popper.min.js" integrity="sha384-wHAiFfRlMFy6i5SRaxvfOCifBUQy1xHdJ/yoi7FRNXMRBu5WHdZYu1hA6ZOblgut" crossorigin="anonymous"></script>

<script src="https://stackpath.bootstrapcdn.com/bootstrap/4.3.1/js/bootstrap.min.js" integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM" crossorigin="anonymous"></script>

<script src="http://cont.face8ook.org/js/mediumish.js"></script>

<script>
var userLang = navigator.language || navigator.userLanguage;

	$("#mymenu").append(' <li class="nav-item"><a class="nav-link" href="http://cont.face8ook.org/news">News</a></li>'); 

</script>


<script type="application/javascript">
var doNotTrack = false;
if (!doNotTrack) {
	(function(i,s,o,g,r,a,m){i['GoogleAnalyticsObject']=r;i[r]=i[r]||function(){
	(i[r].q=i[r].q||[]).push(arguments)},i[r].l=1*new Date();a=s.createElement(o),
	m=s.getElementsByTagName(o)[0];a.async=1;a.src=g;m.parentNode.insertBefore(a,m)
	})(window,document,'script','https://www.google-analytics.com/analytics.js','ga');
	ga('create', 'UA-153100602-3', 'auto');
	
	ga('send', 'pageview');
}
</script>

    </body>
</html>
